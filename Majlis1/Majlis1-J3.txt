                        مشروح مذاكرات قانون اساسى‏جلسه‏67-51، ص: 1377
                        جلسة پنجاه و يكم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه پانزده و ده دقيقه روز سي‏ام 1358 هجري شمسي برابر با سي‏ام ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- بيانات قبل از دستور آقاي حسن عضدي‏
2- بيانات آقاي نايب رئيس‏
3- طرح و تصويب اصل 1/ 118 (اصل يكصد و چهل و چهارم)
4- طرح تصويب اصل 1/ 119 (اصل يكصد و هشتم)
5- طرح اصل 122
6- طرح و تصويب اصل 125 (اصل يكصد و پنجاهم)
7- طرح و تصويب اصل 126 (اصل يكصد و پنجاه و يكم)
8- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏67-51، ص: 1379
1- بيانات قبل از دستور آقاي حسن عضدي‏
نايب رئيس- آقاي عضدي بفرماييد
عضدي- بسم الله الرحمن الرحيم. قبلا چون وقت با ارزش نمايندگان محترم را مى‏گيرم، از اين بابت از آقايان پوزش مى‏طلبم. چند تذكر دارم كه به عرض نمايندگان محترم مي‏رسانم. اين روزها بارها گفته مي‏شود كه در اين مجلس يك جو اختناق حاكم است و سكوت عده‏اي از نمايندگان را حمل بر اين مي‏كنند كه اينها مخالفند يا ناشي از اختناق حاكم مي‏دانند يا متابعت بي‏چون و چرا از يك اقليت و به اصطلاح از گروه فشار، در حالي كه به شهادت همه شما نمايندگان محترم اينها تهمت‏هاي ناشايست و ناروا است. نكته ديگر اين‏كه ما احساس مي‏كنيم به قول بعضي از نمايندگان از طرف موكلين فشار وارد مي‏شود كه چرا حرف نمى‏زنيد و استنباط شخصي من اين است كه متأسفانه در بعضي مواقع بين بعضي‏ها يك قرابتي به وجود مى‏آيد. مهم اين نيست كه چه‏گفته شود و وظيفه اصلي چيست بلكه مهم اين است كه بايستي حرف زد ولو تكرار مكررات يا بي‏ربط باشد مثلا يكي‏از خواهران از مصاحبه كوتاه تلويزيوني اظهار داشته كه ما به عضدي رأي داديم او رفته درآنجا نشسته و هيچ كاري هم انجام نداده است. من نمى‏دانم آنها چه مى‏خواسته‏اند و چه انتظاري داشته‏اند و منظورشان از اين كار چه بوده است و چه كاري بايستي در مجلس انجام مي‏دادم. وقتي در مورد اصلي در كميسيون مقدماتي و در جلسات كميسيون مشترك ساعت‏ها و بلكه روزها بحث مي‏شود و تبادل نظر مي‏شود وگفتني‏ها گفته مي‏شود ديگر چه لزومي دارد كه تكرار مكررات كردن در اين مجلس با اين وقت كم واجب كفايي. متأسفانه بعضي‏ها با مجالس فرمايشي و طاغوتي خو كرده‏اند چون در آن مجالس احياناً يك يا دو نفري كه اعتراض و مخالفت مي‏كردند چهره مردمي داشتند، بعضي‏ها مى‏خواهند متأسفانه اين نمايندگان را با همان چهره و با همان معيارها ارزيابي نمايند. هنوز براي بعضي‏ها مشكل است باور كنند مجلسي هست كه نمايندگانش آزادانه انتخاب شده‏اند و آزادانه هم رأي مي‏دهند و اگر ترسي هم در رأي داشته باشند آن ترس از خداست و بس.
اي كاش كه امكانات به ما اجازه مي‏داد كه مذاكرات و تبادل نظر كميسيون‏هاي مقدماتي و كميسيون مشترك با وسايل ارتباط جمعي در معرض قضاوت عموم گذاشته مي‏شد تا اين‏كه آن برادر عزيز در مصاحبه‏اش با روزنامه كيهان روز پنجشنبه گذشته نبايد مى‏گفت كه در مجلس برخورد آراء و عقايد وجود ندارد و نمايندگان وقتشان را بر سر كلمات و بر سر بحث جملات تلف مي‏كنند. نكته سوم اين است كه بعضي از موكلين وظايف نمايندگان اين مجلس را با وظايف نمايندگان مجلس شوراي ملي اشتباه‏گرفته‏اند، در حالي كه وظايف ما تنها در اين مجلس تهيه قانون اساسي است و بس. نكته چهارم اين است كه اخيراً شايع شده است و عده‏اي هم‏
                        مشروح مذاكرات قانون اساسى‏جلسه‏67-51، ص: 1380
دانسته و يا ندانسته به اين شايعه هر روز دامن مي‏زنند كه حزب جمهوري اسلامي دارد به تنهايي قانون اساسي مى‏نويسد و نمايندگان هم بي‏چون و چرا اصول حزب را دارند تصويب مي‏كنند. اولا اصول حزب همان اصول اسلام است، ثانياً همه مي‏داندكه كانديداهايي كه در انتخابات پيروز شدند همگي از كانديدهاي حزب نبودند و الان هم خيلي از نمايندگان هستند كه عضو حزب نيستند البته در آينده اميدوار هستيم كه به عضويت حزب در بيايند. مسأله سوم اين است كه به شهادت صورت جلسات ... (رباني شيرازي- عده‏اي هم از نمايندگان كانديداي حزب نبودند.) بلكه، به قول آقاي رباني عده‏اي از نمايندگان هم كانديداي حزب نبودند. اما مسأله سوم به شهادت صورت جلسات در خيلي از موارد بين اعضاي حزب و بين اعضاي شوراي مركزي برخورد عقايد به وجود آمده و اختلاف سليقه شديد درست كرده و اگر اين تهمت‏ها را بخواهيم بررسي كنيم سر از جاي ديگر در مي‏آوريم. حزب جمهوري اسلامي بالقوه توانايي اداره كشور را دارد و بالفعل هم با تمام امكانات در راه تداوم و سازندگي انقلاب تلاش مي‏كند و حتي تحت نام‏هاي ديگر در راه سازندگي جامعه كوشش مي‏كند و فقط اين براي يك عده‏اي مغرض ايجاد ناراحتي كرده و به همين جهت با اشكال مختلف مى‏بينيم كه سعي مي‏كنند كه اعضاي حزب را بكوبند و دست به ترور شخصيت زدند كه در اين روزها ترور شخصيت باب شده است. نكته پنجم اين‏كه اين روزها هياهوي زياد به خاطر ولايت فقيه راه افتاده است و عده‏اي روشنفكرنما سروصدا راه انداخته‏اند. تودة انقلابي و مردم كوچه و بازار، زحمت‏كشان و مردمي كه نقش عمدة تعيين كننده در انقلاب داشتند همگي با طيب خاطر به ولايت حضرت امام خميني گردن نهاده‏اند و به معني ديگر به ولايت فقيه گردن نهاده‏اند و پذيرفته‏اند و هيچ‏گونه در اين باره نگراني ندارند و تنها فكر ايشان آينده مبهمي است كه عده‏اي توطئه‏گر براي آنها ترسيم كرده‏اند و با استفاده از اين بي‏سروساماني كه از عوارض طبيعي هر انقلابي هست، به تحريك احساسات مى‏پردازند و وعده‏هاي پوچ مي‏دهند. اكنون كه در حدود صد اصل تهيه و منتشرشده است و همان‏طوري كه رئيس و نايب رئيس مجلس تذكر داده‏اند به هموطنان و موكلين عزيز اعلام مي‏داريم اگر اعتراضي، ايرادي و انتقادي هست مستقيماً به هيأت رئيسه بنويسند و يا از طريق وسايل ارتباط جمعي به اطلاع عموم برسانند، براي اين‏كه فرصتي براي تجديد نظر در اصول مصوب قانون اساسي در نظر گرفته شده است، نه اين‏كه در مراسم مختلف به كلي‏بافي و به كلي‏گويي بپردازند و تهمت‏هاي ناروا به مجلس و نمايندگانش بزنند، بي‏آن‏كه يك تجزيه و تحليل منطقي و پيشنهاد اصولي ارائه بدهند فقط كلي‏بافي مي‏كنند. گفته مى‏شود كه عده‏اي در يك ساختمان طاغوتي نشسته‏اند و غذاهاي رنگين مي‏خورند و در روي مبل‏هاي راحت لم داده‏اند و آينده و سرنوشت جامعه ما را دارند به انحراف مى‏كشند. زهي تأسف، من كاركنان و پاسداران همين مجلس را به شهادت مى‏گيرم براي روابط انساني و اسلامي كه در اين مجلس وجود دارد. اگر يك غذاي ساده را آنها غذاهاي رنگين مى‏گويند حق دارند، همان غذايي كه هم نمايندگان مي‏خورند وهم پاسداران و هم پيش‏خدمتان، هم رئيس، هم مرئوس، هم ميهمان و هم ميزبان بدون كوچك‏ترين استثناء و تفاوتي در همين سرسراها عده زيادي در اين اتاق‏ها شب را به روز مي‏كنند آن هم روي اين تشك‏هايي كه من گمان مي‏كنم اگر اين مجلس چند ماه ادامه پيدا مي‏كرد بعضي‏ها دچار ديسك مى‏شدند. به هر حال من به عنوان كوچك‏ترين و كمترين عضو اين مجلس اعلام مي‏دارم اگر در اصولي كه تصويب شده است انتقادي هست يا مناظره‏اي‏
                        مشروح مذاكرات قانون اساسى‏جلسه‏67-51، ص: 1381
هست با برادران، اگر آنها حاضر به مناظره هستند آمادگي كامل براي مناظره دارم. امروز صبح با برادر آقاي هاشمي‏نژاد صحبت مى‏كرديم ايشان فرمودند كه هر كس بخواهد حاضر به مناظره باشد دست او را مى‏بوسيم. و اما سخني و چند كلمه‏اي با شما نمايندگان محترم و استادان عزيز دارم.
برادران، تاكنون كوشش و تلاش فراواني شده تا اصولي اسلامي و تضمين كننده سعادت جامعه تهيه شود و سپاس خدايي را كه اصولي كه تاكنون تهيه شده قابل دفاع است. اينك نوبت اصول تهيه شده گروه هفتم يعني اقتصاد و روابط ملل رسيده، با اين‏كه لازم به تذكر نيست اما دلم آرام نمى‏گيرد اگر از شما خواهش كنم كه اين اصول را با دقت مطالعه بفرماييد تا با آمادگي كامل در كميسيون مشترك روي آنها بحث بشود تا به خواست و لطف پروردگار توانا، اصولي تضمين كننده رشد و سعادت و رفاه جامعه عرضه كنيم. شكي نيست كه زيربناي انقلاب ما مكتب ماست، اما نمى‏توان فشارها و نابرابري‏هاى اقتصادي و روابط ظالمانه توليدي ناشي از رژيم گذشته را در به وجود آمدن حركت مردم ناديده گرفت. مردم ستمديده و رنج كشيده و جوانان صادق و فداكار باايمان كه متأسفانه به بعضي‏ها مارك زده مي‏شود كه اين مارك زدن‏ها خودش خطرناك است اينها حق دارند بدانند كه اين مجلس، اقتصاد جامعه ما را چگونه ترسيم مي‏كند و چه نقشي دارد. اينها حق دارند بدانند كه ما چگونه مى‏توانيم مشكل استثمار انسان از انسان را حل كنيم و چطوري اين مشكل استثمار حل مي‏شود، و حق دارند بدانند كه ما چگونه قسط اسلامي را مي‏خواهيم پياده بكنيم. اينها نگرانند كه ما چگونه مي‏خواهيم مالكيت فردي و شخصي را از مالكيت خصوصي تفكيك بكنيم و حدود هر يك را مشخص بكنيم. اينها مى‏خواهند بدانند كه ما چگونه مى‏خواهيم جامعه را از شر سرمايه‏داري و كاپيتاليزم منفور نجات بدهيم بي‏آن‏كه گرفتار چنگال اقتصاد دولتي و اقتصاد متمركز بشويم كه استثمار شديدتري در بر دارد. در قوانين اساسي چين و شوروي به عنوان يك اصل مسلم سوسياليزم آمده كه هر كس به قدر تواناييش كار كند و به اندازه كارش دستمزد دريافت دارد. ما كه اصولي در اسلام بهتر و بالاتر داريم، ما كه معتقديم هر كسي به قدر تواناييش كار كند و به اندازه نياز مشروعش از جامعه‏اش برخوردار شود، حق دارند بدانند كه چگونه مي‏خواهيم چارچوبي براي قوانين آينده بدهيم تا امكانات كار براي همه در آينده فراهم بشود و نيازهاي مشروع فرد فرد جامعه تأمين بشود. توطئه‏گران و دشمنان به دست عوامل ساده و ناآگاه به توطئه مشغول هستند و ازآب‏هاي گل‏آلود سعي و كوشش مي‏كنند كه ماهي بگيرند و ماهي‏گيران آب‏هاي شفاف را يا خانه نشين كرده‏اند و يا اين‏كه به كشتن مي‏دهند و شهري را سياه‏پوش و عزادار كرده‏اند. ماهي‏گيران بندر انزلي و شهرهاي ديگر ساحلي از دست رژيم طاغوت و عمال آن، سال‏ها جور و ستم ديده‏اند بيش از چهارده، پانزده سال است كه روابط و ضوابط ظالمانه شركت شيلات در دوران طاغوت به بهانه حفظ نسل ماهي، نسل اينها را از بين بردند. اينها را از تنها ممر زندگيشان محروم كرده بودند. اين صيادان كه فرزند دريا هستند و زندگيشان ماهي است اينها را از همه چيز محروم كرده بودند. اكنون كه انقلاب پيروز شده اينها انتظارشان زياد است، ميل ندارند بر اينها ستم و ظلم روا بشود كه خوشبختانه امام بزرگترين حامي مستضعفان دستور دادند كه صيد با رعايت ضوابطي در دريا آزاد است. بي‏توجهي به خواسته‏هاي بيش ازسي هزار صياد و ماهي‏گير محروم از همه چيز عواقبي دارد كه‏
                        مشروح مذاكرات قانون اساسى‏جلسه‏67-51، ص: 1382
متأسفانه در هفته پيش شاهد آن بوديم. البته بعضي‏ها سعي كردند كه از اين حادثه ناگوار تفسيرهاي مغرضانه بكنند در حالي كه اين حادثه ناشي از يك اعتراض عجولانه ازطرف يك عده مردم محروم از همه چيز بودكه متأسفانه به خاطر تحريك عده‏اي عوامل شناخته شده و اشتباه بعضي ازمسؤولان تبديل به حادثه ناگوار شد. همشهريان عزيز و مردم شريف انزلي بايد بدانند اگر يك پاسدار و يا چند پاسدار احياناً اشتباهي كردند، براي خاطر يكي دو بي‏نماز در مسجد را كه نمى‏بندند. نبايد قضاوت كلي كرد، نبايد فراموش كرد كه اين پاسدار دوش به دوش و در كنار برادران ارتشي با عمال اجانب و ضد انقلاب در گوشه و كنار مملكت چگونه دارند مبارزه مي‏كنند و به شهادت نائل مي‏گردند و با چه از خود گذشتگي و با چه محروميت‏هايي دارند جان‏فشاني مي‏كنند. اينها پاسدار انقلاب و حافظ مكتب ما هستند. فرصتي دست داد تا هفتة گذشته از نزديك تحقيق كنم، اگرچه از قبل هم اطلاع داشتم فرماندار انزلي از دو ماه پيش اخطار كرده بود و براي يافتن راه حلي به هر دري مي‏زد و حتي يك روز قبل از حادثه همراه نمايندگان صيادان در تهران به ملاقات وزير كشاورزي رفته بود. با مدير عامل شيلات و ديگر مقامات مسؤول ملاقات كرده بود مشكلات خودش را با آنها در ميان گذاشته بود گناه و جرمش اين است كه از مستضعفين حمايت مي‏كرد، مگر اين‏كه حمايت از مستضعفين جرم باشد. در روزنامه‏ها ازقول وزير محترم كشور نقل كرده‏اند كه فرماندار انزلي صلاحيت اعلام جرم عليه يك وزير را ندارد. من تعجب مي‏كنم از اين مسأله، همه شما داستان آن مرد يهودي و ضرير را مى‏دانيد وقتي كه علي عليه‏السلام حكومت را در دست داشت يك فرد عادي او را به دادگاه مي‏كشاند و به ناحق به محاكمه‏اش مي‏كشاند. چگونه ما تصور مي‏كنيم با آگاهي به اين امر كه در دوران انقلاب يك فرماندار نتواند بر عليه يك وزير اعلام جرم بكند.
از اين‏كه وقت شريفشان را گرفتم پوزش مى‏طلبم. والسلام عليكم و رحمه‏الله و بركاته.
2- بيانات آقاي نايب رئيس‏
نايب رئيس- بسم‏الله الرحمن الرحيم. همه ما اينجا موظف هستيم كه نسبت به تدوين قانون اساسي و هم هر يك نسبت به سهم خودمان از حوادثي كه در گوشه و كنار مملكت رخ مي‏دهد نگران و ناراحت باشيم و طبعاً بعضي از دوستان كه مي‏آيند اينجا و جريان حوادث را بازگو مي‏كنند بسيار مضطرب مى‏شويم. همين كه با غم و ناراحتي آنها سهيم مي‏شويم اقلًا خوشحال كننده است ولي قانع كننده نيست. انشاءالله بتوانيم كارمان را به خواست خداوند متعال زودتر به اتمام برسانيم تا در تداوم انقلاب و براي پيشبرد انقلاب دوش به دوش مردم باشيم‏
3- طرح و تصويب اصل 1/ 118 (اصل يكصد و چهل و چهارم)
نايب رئيس- يك اصل به عنوان مدخل مبحث ارتش ديروز صحبت شد كه تهيه بشود و امروز از اصل تهيه شده و به اين صورت كه حالا مي‏خوانم در آمده است. البته بايستي در اينجا عرض كنم كه در اين اصل يك مختصر اشتباه چاپي وجود دارد و شايد بايد يك كلمه هم به آن اضافه شود. به هر حال من آن اصل را با اين اصلاح مطرح مي‏كنم:
اصل 1/ 118- ارتش جمهوري اسلامي ايران بايد ارتشي اسلامي باشد كه ارتشي مكتبي و مردمي است و بايد افرادي شايسته را به خدمت در خود بپذيرد كه به اهداف انقلاب‏
                        مشروح مذاكرات قانون اساسى‏جلسه‏67-51، ص: 1383
اسلامي مؤمن و در راه تحقق آن فداكار باشند.
نايب رئيس- آقاي منتظري فرمايشي داريد؟ (منتظري- اشكال من حل شد.) آقاي سبحاني بفرماييد.
سبحاني كلمه (ملي) را قبل از جمهوري بياوريم ديگر حذف آن احتياج نيست.
نايب رئيس- خير آقا، كلمه (ملي) اضافه است و بايستي حذف شود.
سبحاني- پس اگر اجازه بفرماييد بعد از (ارتش جمهوري اسلامي ايران) نوشته شود (كه از نيروهاي سه‏گانه زميني، هوايي و دريايي تشكل مي‏شود) تا اين سه نيرو نام برده بشود و روشن گردد كه هر سه نيرو ظاهراً تحت عنوان ارتش است.
نايب رئيس- خيلي ممنون، آقاي رشيديان شما اشكالي داشتيد؟ (رشيديان- متشكرم، اشكال بنده هم حل شد.) آقاي تهراني جناب‏عالي سؤالي داشتيد؟
تهراني ديروز بنده عرض كردم كه جمهوري اسلامي ايراني بايستي به اصالت خودش باقي بماند و بايستي ارتش جمهوري ملي اسلامي ايران نوشته شود.
نايب رئيس- خير آقا، كلمه (ملي) اشتباه چاپي است و لزومي ندارد كه باشد و بايستي حذف گردد و همان (ارتش جمهوري اسلامي ايران) بهتر است. آقاي رحماني بفرماييد.
رحماني- عرض مي‏شود اشكال بنده هم مربوط به همان يك كلمه (ملي) بود كه برايم حل شد و ديگر اين‏كه عبارت (و بايد افرادي شايسته را به خدمت در خود بپذيرد) اين عبارت غير سليس است و بايستي روان و منسجم باشد و بايد اين‏طور نوشته شود (كه مؤمن به اهداف انقلاب اسلامي) اگر اين‏طور اصلاح بشود بهتر است. من ديگر عرضي ندارم.
نايب رئيس- آقاي كياوش بفرماييد
كياوش- بنده اينجا پيشنهاد اصلاحي داشتم، اينجا اين متن سلاست لازم را ندارد چون اول نوشته شده (ارتش جمهوري اسلامي) و باز دوباره (ارتش جمهوري اسلامي) و بعد (در خدمت به خود بپذيرد) پيشنهاد مي‏كنم اگر اصلاح و مصلحت بدانند اين‏طور نوشته شود.
 (ارتش ايران، ارتش جمهوري اسلامي، يا مكتبي و اسلامي بايد از افراد شايسته و مؤمن به انقلاب اسلامي و فداكار در راه تحقق اهداف آن تشكيل شده باشد).
نايب رئيس- از دوستان و همكاران عزيز خواهش مي‏شود وقت جلسه اين‏طوري نگذرد، متني است كه ما صبح تهيه كرديم و رويش هم بحث مفصلي كرديم. قرار نيست كه روي تغيير عبارتش بحث كنيم، فقط اين به نظر مي‏رسد كلمه «در خود» مورد نياز نباشد چون يك كمي عبارت را از رواني مى‏اندازد پيشنهاد مي‏كنم اين‏طور بنويسيم (و بايد افرادي شايسته را به خدمت بپذيرد) فكر مي‏كنم هيچ احتياجي به كلمه (در خود) نباشد. آقايان با اين تغيير تأييد مي‏فرماييد؟ (نمايندگان- بلي تأييد مي‏كنيم.) بسيارخوب، آقاي بشارت بفرماييد. (بشارت نظر من هم تأمين شد.)
نايب رئيس- آقاي دكتر قائمي. (دكتر قائمي- نظر من هم همين بود كه گفتند.) آقاي دستغيب.
دستغيب- پيشنهاد مي‏كنم اينجا يك كلمه (اسلام) اضافه شود و اين‏طور اصلاح شود (به خدمت بپذيرد كه به اسلام و اهداف انقلاب اسلامي مؤمن باشند).
نايب رئيس- بلي قربان، اين پيشنهادي بود كه صبح هم فرموديد. آقاي رباني شيرازي‏
                        مشروح مذاكرات قانون اساسى‏جلسه‏67-51، ص: 1384
بفرماييد.
رباني شيرازي- براي من روشن نيست كه آيا اين شرطيت اسلام در سران ارتش هم هست يا نه. اين عبارات براي من قانع كننده نيست. اين عبارات اتخاذ شده موجب مي‏شود از تصريح به اين‏كه اسلام داشته باشند پرهيز كرده باشيم و به نظر من براي شرطيت اسلام اين عبارات كافي نيست.
نايب رئيس- بلي، آقاي خزعلي بفرماييد. (خزعلي- اشكالي داشتم كه آقايان فرمودند) آقاي رحماني بفرماييد.
رحماني- مي‏خواستم عرض كنم اينجا كه نوشته شده افرادي را در خدمت خود بپذيرد شامل سربازاني هم هست و اين قيد نسبت به آنها جا ندارد، خلاصه آن چيزي كه در نظر داريد نسبت به اينها هم شامل مي‏شود؟
نايب رئيس- آقاي دكتر ضيايي بفرماييد سؤالي بود؟ (دكترضيايي- عرضي ندارم.) آقاي دكتر غفوري‏
گلزاده غفوري- آن خاطره‏اي كه ما از ارتش اسلامي داريم، اين نيست كه فقط يك عده شاغل باشند. ما تمام مردم مسلمان ايران را اعضاي ارتش اسلامي ايران مي‏دانيم، يا در اينجا و يا در جاي ديگر بايستي تصريح بشود براي اين‏كه تمام مردم مكلف ايران جزء ارتش اسلامي باشند. بنابراين بايستي اين دو قسمت بشود، حالا هر كدام اينها كه متناسب است. يك ارتش شاغلي كه عهده‏دار هست و متصدي كارها هست آنجا كه نوشته (به خدمت در خود بپذيرد) ولي اشاره بشود كه تمام ملت مكلف ايران، اينها قسمت دوم ذخيره ارتش هستند، يا در اين اصل و يا در اصل ديگر اشاره بشود.
نايب رئيس- اصل 126 در همين مورد است كه مي‏فرماييد. آقاي مؤبد شهرزادي سؤالي داشتيد؟
رستم شهرزادي- بنده در اينجا مي‏خواستم بپرسم كه آيا افراد اقليت در اين ارتش چكاره هستند؟ اگر به طوري كه در اصل 126 و قيود آن آمده است كه همه افراد ملت ايران همواره توانايي دفاع مسلحانه از كشور و از جمهوري اسلامي مي‏توانند داشته باشند، در اين صورت آيا اقليت‏ها در اين ارتش مي‏توانند شركت كنند يا نه؟ و آيا مي‏توانند خدمت مقدس سربازي را انجام بدهند؟ و همچنين مي‏توانند به عنوان دفاع از كشور و ازجمهوري اسلامي داوطلبانه وارد ارتش بشوند يا نه؟
نايب رئيس- حتماً بايد اقليت‏ها هم خدمت نظام انجام داده باشند يعني همه آنها هم بايستي براي دفاع از كشور در ارتش جمهوري اسلامي تربيت بشوند (رستم شهرزادي- كلمه (در خود بپذيرد) منظور اين كلمه چيست؟) ما آن را در اصل 126 آورده‏ايم و اين كلمه، مربوط به اصل 126 است و جواب سؤال شما در آن اصل است. يعني ما در آن اصل نوشته‏ايم كه همه مردمي كه در ايران هستند بايد براي دفاع مسلحانه از كشور و از جمهوري اسلامي ايران ساخته بشوند. خوب آقا، من اصل 1/ 118 را يك‏بار ديگر براي رأي‏گيري مي‏خوانم:
اصل 1/ 118 (اصل يكصد و چهل و چهارم)- ارتش جمهوري اسلامي ايران بايد ارتشي اسلامي باشد كه ارتشي مكتبي و مردمي است و بايد افرادي شايسته را به خدمت بپذيرد كه به اهداف انقلاب اسلامي مؤمن و در راه تحقق آن فداكار باشند.
                        مشروح مذاكرات قانون اساسى‏جلسه‏67-51، ص: 1385
                         (اخذ رأي به عمل آمد و نتيجه به شرح زير اعلام شد)

نايب رئيس- عده حاضر در جلسه هنگام اخذ رأي شصت نفر، تعداد كل آراء شصت و يك رأي (يك رأي اضافه به قيد قرعه خارج شد) آراء موافق پنجاه و دو رأي، آراء مخالف هيچ و آراء ممتنع هشت رأي بنابراين تصويب شد، تكبير (حضار سه مرتبه تكبير گفتند).
4- طرح و تصويب اصل 1/ 119 (اصل يكصد و چهل و هشتم)
نايب رئيس- اصل 119 كه درباره استفاده از نيروي انساني و تجهيزات ارتش در آباد كردن كشور و كارهاي مفيد در ساعات فراغت در ايام صلح در حدود امكان تصويب كرديم به همراهش يك اصل ديگري كه هم ديروز اينجا بحث شد و هم امروز در جلسه پشنهاد شد و در جلسه گروه‏ها فرصت نشد كه تبادل نظر بيشتري روي اين كرده باشيم و تهيه كننده‏اش هم برادرمان آقاي كياوش بود، اين اصل را گفتم كه در دستور جلسه علني امروز بنويسند كه اگر دوستان موافق باشند همين‏جا مطرح كنيم. (چند نفر از نمايندگان- موافق هستيم و به آن رأي بگيريد.) اصل 1/ 119 براي رأي‏گيري قرائت مي‏شود.
اصل 1/ 119- هر نوع بهره‏برداري شخصي از تجهيزات ارتش و هر نوع استثمار از افراد ارتش به صورت گماشته، راننده شخصي و بيگاري ممنوع است.
نايب رئيس- آقاي جوادي بفرماييد.
جوادي- اگر صلاح بدانيد (فني) هم اضافه شود خوب است چون در قسمت‏ها بيگاري شاملش مي‏شود فني هم باشد.
نايب رئيس- بلي، آن كلمه (بيگاري) كلي است. آقاي اكرمي بفرماييد.
اكرمي- اين اصل البته خوب و مترقي است اما اگر به اين صورت در بيايد تا اندازه‏اي در حد آيين نامه ارزش آن پايين مى‏آيد بهتر است كه اين‏طور نوشته شود (هر نوع استثمار از افراد ارتش به هر صورت ممنوع است.) ديگر گماشته، راننده شخصي و غيره يكي يكي در اصل گنجانده نشود.
نايب رئيس- اين‏طوري مي‏فرماييد خوب است، اما در هر كار تا اندازه‏هاي تصريح لازم هست براي اين كلمه استثمار را آورديم جلوگيري از تمام انواع بيگاري است ولي بهتر بود كه بنويسيم: (به هر صورت از قبيل ...)
خامنه‏اي- آقاي دكتر بهشتي، در اينجا يك نكته‏اي هست و آن اين است كه در اينجا (استثمار) گفتيد منظور اين است كه نمى‏تواند از افراد براي منافع شخصي خود استفاده كنند اما اين كلمه بيگاري يك اصطلاحي است در سرباز خانه‏ها در موقع ساعات فراغت براي انجام كاري چند نفر را به عنوان بيگاري مي‏برند اين را مي‏گويند دمات عمومي داخلي است.
نايب رئيس- ما منظورمان در معني بيگاري اين نبوده مى‏خواستيم در يك قانون به طور ساده بياوريم حالا منظور شما اين است كه كلمه بيگاري را برداريم و به جايش كلمه استثمار بگذاريم اشكالي ندارد ما هدفمان اين‏كه نبوده، ما مي‏توانيم به جاي بيگاري بگذاريم كلمه سازندگي، اما اگر دوستان موافقند مي‏توانيم كلمه بيگاري را برداريم و همان‏طور بنويسيم (و هر نوع استثمار از افراد ارتش به هر صورت از قبيل گماشته و راننده شخصي و نظاير اينها) يك همچون چيزي ديگر نظارت نمى‏خواهد و ممنوع است. آقاي دكتر آيت بفرماييد.
                        مشروح مذاكرات قانون اساسى‏جلسه‏67-51، ص: 1386
دكترآيت- به نظر من اين كلمه بيگاري يك كمي وهم‏آور است، بيگاري در همه‏جا ممنوع است و در دادگستري هم نبايد بيگاري باشد و در وزارت كشور و همين‏طور در هيچ‏جا نبايد باشد. اگر در ارتش قبلًا مي‏شده است و مي‏شود دليلي ندارد كه ما بالاخص در اين مورد در قانون بياوريم. به طور كلي در قانون اساسي بايستي يك اصل بيايد كه اين كار نشود ولي همان‏طوري كه دوستمان فرمودند در اصطلاح ارتش معني و مفهوم بيگاري از عده‏اي براي انجام خدمات عمومي داخلي استفاده مى‏نمايند و همين‏طور كه برادرمان تذكر دادند كه اين اصل، قانون اساسي را در حد يك آيين نامه پايين مى‏آورد كه راجع به خود ارتش هم مسأله‏اي زننده است.
نايب رئيس- آقاي هاشمي‏نژاد سؤالي هست بفرماييد.
هاشمي‏نژاد- عرض مي‏شود كه اين اصل، اصل بسيار مفيدي است و ضرورت دارد كه در اينجا باشد و اصل بسيار مترقي است و مشابه اين را ما در بعضي جاها داشتيم كه جزئي هم بود شبيه آيين نامه هم بود در آنجا اعتراضي نشد در حالي كه اينجا در معرض است و با توجه به اين‏كه در گذشته‏اي كه انجام مي‏شد بسيار مفيد است ولي چطور است كه كلمه (تجهيزات) را برداريم و به جايش كلمه (امكانات) را بگذاريم. تجهيزات مانند وسايل نظامي و كارهاي مشابه اينها ... بيشتر از او به دست مى‏آيد مثلًا وسايل جنگي (امكانات) بگذاريم و به نظر من بهتر است.
نايب رئيس- منظور از تجهيزات و وسايل اين است كه گاهي اوقات مي‏شود ارتش ساختمان‏هايي دارد كه مال شخصي نيست در گذشته همه‏جا استفاده شخصي مي‏شد.
طاهري اصفهاني- من پيشنهادمي‏كنم به جاي كلمه (تجهيزات) كلمه (امكانات) به كار برده شود. (مكارم شيرازي- هر دوي اينها يعني وسايل و امكانات باشد.) (نايب رئيس- بسيار خوب) ببينيد آقا من يك اشكال در كل مسأله دارم اگر مي‏شود قبل از تنظيم مسأله من اشكالم را رفع كنم (نايب رئيس- اگر آن اشكال براي شما باقي است بفرماييد) آوردن اين مسأله در خصوص ارتش دليل نيست، ولي مهم اين است كه در جاهاي ديگر اين استثمار همين‏طوري كه قبلًا اشاره شد ممنوعيتي ندارد و اين مسأله در خصوص ارتش چون در سابق بيشتر انجام مى‏شده حالا طوري كنيد كه تحت يك ضابطه صحيح و كلي جلو اين كار را بگيريد.
نايب رئيس- بسيار خوب، حالا اجازه بدهيد بعد، موقعي كه در اصول اموال ارتش رسيديم تذكر مي‏دهيم و به صورت عام و جداگانه مي‏گوييم. حالا اجازه بفرماييد اين اصل 1/ 119 را كه تنظيم شده برايتان قرائت بكنم.
اصل 1/ 119 هر نوع بهره‏برداري شخص از وسايل و امكانات ارتش و استفاده شخصي از افراد آن به صورت گماشته، راننده شخصي و نظاير اينها ممنوع است.
يكي از نمايندگان- راننده اداري چه؟
نايب رئيس- آن اشكال ندارد چون راننده اداري است و اين راننده شخصي هم در اينجا آورده شده درست است.
گلزاده غفوري- اگر صلاح مي‏دانيد يك طوري باشد كه اين اصل شامل همه قسمت‏هاي ارتش از قبيل شهرباني، ژاندارمري وغيره ... باشد.
نايب رئيس- مي‏خواهيد شامل نيروهاي نظامي و انتظامي باشد و ضمناً عبارت اصل را
                        مشروح مذاكرات قانون اساسى‏جلسه‏67-51، ص: 1387
طوري ديگر كرديم. آقاي فاتحي بفرماييد.
فاتحي- عرض مي‏شود كه به نظر من سه نحوه ابهام در اين اصل وجود دارد. يكي اين‏كه در ارتش يك نوع انضباطي وجود دارد كه يعني مافوق كه به مادون دستور مي‏دهد براي رعايت اجراي نظم و ترتيب آن منافاتي نداشته باشد. مسأله دوم اين است كه هر نوع بهره‏برداري شخصي كه ما در آن اصل تصويب كرديم مي‏توان از تجهيزات ارتش و امكانات و وسايل آن در امداد و ساير امور مورد نياز استفاده نمايند كه با آن تناقضي نداشته باشد. مسأله سوم اين‏كه رانندگي شخصي اين هم باز درست روشن نيست، يك وقت مى‏بينيد كه در حين انجام وظيفه دستور به آن داده مى‏شود كه امور خارج كادر اداري انجام داده بشود كه بايستي در اين باره توضيح داده شود. اما مطلب ديگر اين‏كه بين اشخاصي كه با دو عنوان پاسداري و گماشته براي نگهباني مأمور مي‏شوند چه فرقي هست؟
نايب رئيس- آقاي خزعلي فرمايشي داشتيد بفرماييد.
خزعلي- استفاده و از قبيل گرفتن گماشته چطور مي‏شود، اين نوعي استثمار تلقي نمى‏شود؟
نايب رئيس- عرض مي‏شود كه مفهوم و عبارت اين مطلب را به طور كلي عوض كرديم و اشكال هم برطرف شد. آقاي موسوي جزايري سؤالي بود؟
موسوي جزايري- من مي‏خواستم عرض كنم كه در سازمان‏هاي دولتي و ساير بخش‏ها هم اين را اضافه بكنيد كه كسي نتواند اشخاصي را به عنوان بيگاري و استثمار استفاده نمايد و يا اگر از مستخدم اداره مي‏خواهد كه برود براي رئيس اداره كاري انجام بدهد به هيچ وجه نتواند
نايب رئيس- بله، ما در اينجا در امور ارتش تحت عنوان قدرت اين‏طور گنجانديم و در بودجه وزارت‏خانه‏ها و ساير دواير دولتي در امور مالي تحت عنوان مالي در آنجا مى‏گنجانيم كه به هيچ طريق نتوانند سوء استفاده نمايند و اين را مي‏توانيم حل كنيم. پس اجازه بفرماييد اين اصل براي رأي‏گيري خوانده شود.
اصل 1/ 119 (اصل يكصد و چهل و هشتم)- هر نوع بهره‏برداري شخصي از وسايل و امكانات نيروهاي نظامي و انتظامي و تجهيزات ارتش و هر نوع استثمار افراد ارتش به هر صورت از قبيل گماشته، راننده و نظاير اينها ممنوع است.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي را اعلام مي‏كنم، عده حاضر در جلسه هنگام اخذ رأي شصت و دو نفر، تعداد كل آراء شصت و دو رأي، آراء موافق شصت و يك رأي، مخالف ندارد، آراء ممتنع يك رأي، بنابراين تصويب شد تكبير (حضار سه مرتبه تكبير گفتند)
5- طرح اصل 122
نايب رئيس- اصل 122 مطرح است كه قرائت مي‏شود.
اصل 122- عبور نيروي نظامي خارجي از كشور يا اقامت موقت آنها ممنوع است مگر در مواقع ضرورت از جهت حفظ مصالح كشور آن هم با تصويب سه چهارم كل نمايندگان مجلس شوراي ملي و فرماندهي كل قوا.
مكارم شيرازي- اين (ازجهت حفظ مصالح كشور، محدود مي‏كند مثلًا برادران مسلمان ما در ممالك ديگر اگر مورد هجوم واقع شدند و يك كشور اسلامي ديگر مي‏خواهد به اينها
                        مشروح مذاكرات قانون اساسى‏جلسه‏67-51، ص: 1388
كمك بكند فقط مصالح داخل كشور مطرح نيست. با توجه به آن اصلي كه ما در كليات داشتيم كه خودمان را متعهد كرديم در مقابل تمام جنبش‏هاي آزادي بخش دنيا و مخصوصاً در مقابل ممالك اسلامي، بنابراين فقط حفظ مصالح كشور محدوديت دارد.
نايب رئيس- اگر عبارت كافي نيست بايد اضافه بكنيم (مگر از جهت حفظ مصالح كشور ايفاي تعهدات انقلاب).
دكتر شيباني- مگر حفظ مصالح كشور خلاف اسلام است؟
رستم شهرزادي- ما اول بايد مصالح كشور خودمان را در نظر بگيريم بعد كشورهاي ديگر را.
نايب رئيس- آقاي مؤبد، ما در اصول قبل تعهد كرديم كه حامي نهضت‏هاي ملت‏هاي مظلوم در برابر استعمار و استبداد و امپرياليسم جهاني هستيم. (رستم شهرزادي- به شرطي كه مخالف مصالح كشور ما نباشد.) اصلًا يكي است، ديگر مصلحت ما با مصلحت امت‏هاي اين جوري يكي است ما كه دو جور مصلحت نداريم آقاي مراغه‏اي بفرماييد. (مقدم مراغه‏اي- در اصل 125 تذكري است كه عرض مي‏كنم، اگر در غيبت مجلس شد چطور؟) قرار شد كه هيچ وقت مشروطيت تعطيل نباشد بنابراين هرجا كه ما در اصلي گفتيم كه در غيبت مجلس وظايفش با چه كسي هست، همه وظايف به عهده او قرار مي‏گيرد. آقاي غفوري بفرماييد.
گلزاده غفوري- من فكر مي‏كنم كه اينجا فقط بايد نوشته شود مطلقاً ممنوع است براي اين‏كه در كوران‏هاي بين المللي نظام سياسي، اين حدود در مرحله‏اي است كه خطراتي دارد كه الان ممكن است ما از آن غافل باشيم و من نمى‏دانم تا چه حدي مى‏توانيم تصميم گيرنده آينده مملكت باشيم. من فكر مي كنم مطلقاً ممنوع است، اگر ضرورتي بود خود مردم در زمانش تصميم خواهند گرفت.
نايب رئيس- آقاي غفوري، اين‏كه پيش‏بيني شده است ما كه تعيين نكرده‏ايم، گفتيم هر وقت چيزي پيش آمد بايد سه چهارم كل نمايندگان مردم در آينده و ...
گلزاده غفوري- بايد نوشته شود مطلقاً ممنوع است اگر ننويسيم خطرناك است.
نايب رئيس- حق منعش را هم نداريم. آقاي كياوش بفرماييد.
كياوش- آرمان‏هاي اسلامي مرز ندارد كه فقط كشور را منحصر بكنيم. (گلزاده غفوري- اينها لفاظي است.)
نايب رئيس- آقاي رحماني بفرماييد. (رحماني- اهداف اسلامي را هم اضافه بفرماييد.)
بسيار خوب، آقاي جوادي بفرماييد.
جوادي- فرماندهي كل قوا بعد از شوراي عالي دفاع كه آنها هم در جريان باشند.
نايب رئيس- آقاي طاهري اصفهاني بفرماييد.
طاهري اصفهاني- من هم نظرم اين است كه به خارجي يك قيدي بگذاريد عبور نيروي نظامي خارجي يك قيدي مي‏خواهد، اين خارجي حتي نيروي آمريكا و شوروي را هم مي‏گيرد.
نايب رئيس- آقاي فارسي بفرماييد.
فارسي- عرض كنم اينجا خوب است كه اضافه شود عبور نيروي نظامي دولت‏هاي خارجي، تا آن اشكال ملت‏هاي آزادي بخش كشورهاي اسلامي برطرف بشود.
نايب رئيس- اين خطرناك است، آن وقت بعضي از كشورها هوس مي‏كنند به نام‏
                        مشروح مذاكرات قانون اساسى‏جلسه‏67-51، ص: 1389
نيروهاي چريكي ازكشور ما ... حالا برادران فلسطيني و امثال آنها قرار شد ايران خانه‏شان باشد ولي براي ديگران، آقاي فارسي اين مسأله خطرناك است. (گلزاده غفوري- خودتان را در معرض مهلكه‏ها قرار ندهيد.) آقاي طاهري گرگاني بفرماييد.
طاهري گرگا ني- (عبور نيروهاي نظامي كشورهاي ديگر) يعني به جاي خارجي بگذاريم (كشورهاي ديگر).
نايب رئيس- آقاي مير مرادزهي بفرماييد.
مير مرادزهي- من پيشنهادم اين است كه اين اصل حذف بشود و با توجه به مجوز بند 6 از اصل 3 كه قبلًا تصويب شده و آن سياست خارجي كشور براساس معيارهاي اسلام و تعهد برادرانه نسبت به همه مسلمانان و حمايت بي‏دريغ از همه مستضعفان جهان است، اگر اين مجوز هست اين بند براي تصويب اين اصل لااقل يك موردش را با توجه به وضع ژئوپوليتيكي با وضع جغرافيايي ايران استدعا مي‏كنم براي من روشن بكنيد.
نايب رئيس- مصداق كه نمى‏شود ذكر كرد ولي مورد كلي آن روشن است. (مير مرادزهي- انگيزه‏اش چيست؟) انگيره‏اش اين است كه ملت ما اعلام كرده كه در برابر كليه نهضت‏هاي آزادي‏بخش متعهد است. وقتي ملت ما مي‏خواهد در برابر كليه نهضت‏هاي آزادي‏بخش متعهد باشد معمولًا يكي از آثار اين تعهد اين است كه به اين نيروهاي كمكي و به اين نهضت‏ها اجازه بدهد اگر خواستند از ايران عبور بكنند با اين شرايط كه گفتيم با تصويب نمايندگان ملت بتوانند عبوركنند و اين يك چيز روشني است و حتماً لازم نيست كه ما مصداقش را ذكر بكنيم.
طاهري اصفهاني- همان‏طور كه عرض كردم نبايد بگذاريد (عبور نيروهاي نظامي خارجي از كشور) منظورتان اين است كه ما در برابر كليه كشورهايي كه آزادي مى‏خواهند و از زير يوغ استعمار مي‏خواهند خودشان را خارج بكنند متعهد هستيم، حالا چه مسلمان و چه غير مسلمان، خلاصه مستضعفين، بايد فقط به آنها اجازه بدهيم كه عبور بكنند.
نايب رئيس- در حقيقت اين اصل با آن اصل قبلي كه گفتيم با تصويب سه چهارم نمايندگان براي همين است كه با رعايت جميع اين اصول بدانند آيا اين از مواردي هست كه بايد تصويب بكنند يا نه. (طاهري اصفهاني- خلاصه يك قيدي مي‏خواهدكه بگذاريد.) آقاي فاتحي بفرماييد. (فاتحي- اين عبور نيروهاي نظامي خارجي، از كشورهاي اسلامي انصرافي دارد) انصراف ندارد، گفتيم كشورهاي ديگر.
فاتحي- به هيچ وجه فكر نمي‏كنم در يك زماني مصلحت كشور اجازه بدهد كه عبور بكنند مگر وقتي كه به زور بخواهند عبور كنند، اين است كه به نظر ما يك چيز غير ضروري مى‏آيد.
نايب رئيس- شما به اين‏كه عده‏اي مى‏خواهند بيايند عبور بكنند و به ملت‏هاي مستضعف كمك بكنند چه مي‏گوييد؟ آقاي اشراقي بفرماييد.
اشراقي- عبور نيروهاي خارجي و اقامت آن‏ها در ايران به مصلحت مملكت نيست ولو اين‏كه آن خارجي‏ها مسلمان باشند بالاخره اين‏كه به عنوان مستضعف گفته مي‏شود ما فعلًا بايد خودمان را اداره كنيم بعد انشاالله وقتي كه قوي شديم از همه بيچارگان حمايت خواهيم كرد. من صريحاً با عبور و اقامت موقت نيروي غير هر كه باشد مخالفم‏
                        مشروح مذاكرات قانون اساسى‏جلسه‏67-51، ص: 1390
نايب رئيس- آقاي موسوي جزايري بفرماييد.
موسوي جزايري- من پيشنهاد مى‏كنم عبارت به اين صورت باشد (عبور نيروي نظامي خارجي از كشور ممنوع است مگر براي غير كشورهاي امپرياليسم از جهت حفظ مصالح كشور آن‏هم با تصويب سه چهارم كل نمايندگان مجلس شوراي ملي).
نايب رئيس- آقاي حيدري بفرماييد.
حيدري- همان‏طور كه بعضي از رفقا اشاره كردند عبارت را اين‏طور بنويسيم كه (عبور نيروهاي غير اسلامي از كشور يا اقامت موقت آنها مطلقاً ممنوع است و نيروهاي كشورهاي اسلامي در مواقع ضرورت از جهت حفظ مصالح اسلامي با تصويب سه چهارم كل نمايندگان الي آخر).
نايب رئيس- آقاي دكتر ضيائي بفرماييد.
دكتر ضيائي- عرض مي‏كنم كه اين اصل، اصل بسيار خوبي است براي قانون اساسي برخلاف نظر بعضي از سروران، چون هميشه اهم و مهم ملت و كشور در نظر گرفته مي‏شود يعني عقلا يا فرد عاقل هميشه در زندگي روزمره‏اش اهم و مهم را در نظر مى‏گيرد و مهم را فداي اهم مى‏كند. اين يكي از مواردي است كه نمايندگان يا فرماندهي كه همان رهبر است مصالح ملت و كشور يا اسلام را در نظر مي‏گيرد و اجازه مي‏دهد و اين عبور دو صورت دارد يك صورتش به عنواني قهر و غلبه بر كشور ديگري است برخلاف تمايل ملت و يك وقتي هم به عنوان تقاضا است كه مى‏كند براي عبور از كشور براي كمك به ملتي ديگر، در هر دو صورت در گذشته شاهد اين قضيه بوديم براي عبور از كشور ايران يك استراتژي خاص دارند براي اين‏كه بتوانند با كشور ديگري بجنگند از اول تقاضا كردند و بعد نشد، وقتي كه اجازه ندادند و همچون قانوني هم نداشتند آنها به قوه قهريه متوسل شدند كه بعدش هم نمى‏شد بيرونشان كرد. وقتي قانوني وجود داشته باشد نمايندگان دستشان باز است به خصوص با اجازه فرماندهي مصالح ملت را در نظر مي‏گيرند تا آنجايي كه مى‏توانند استقامت بكنند، استقامت مى‏كنند و تا آنجايي هم كه نمى‏توانند استقامت بكنند لااقل مثل صلح نامه معاويه با امام حسن عليه‏السلام مى‏شود.
نايب رئيس- خيلي متشكر، آقاي دكتر غفوري بفرماييد.
گلزاده غفوري- باز هم تكرار مي‏كنم اين يك ابهامي دارد كه موقع ما را در دنيا به يك وضع خاصي در مى‏آورد و احتمال دارد كه اينجا معركه بشود. من مي‏گويم كه شما براي مسائل مهم رفراندوم را پيش‏بيني كرده‏ايد، چه مسأله‏اي مهم‏تر و سرنوشت‏سازتر از ورود يك نيروي خارجي با همان قيد خارجي‏اش در ايران و اقامت موقت؟ اين موقت تا چه وقت؟ پنج سال، ده سال؟ اين را لااقل بگذاريد به رفراندوم تا از موضوعات مهم تلقي بشود.
نايب رئيس- آقاي رباني بفرماييد.
رباني شيرازي- من نسبت به اين استثناء مخالف هستم و در قانون نبايد اجازه بدهيد كسي خاك ما را اشغال بكند. ما ثمرات اشغال‏هاي قبل را ديديم، ايران را اشغال كردند و زدند وكشتند و كوبيدند وبعد هم به فكر اين بودند كه يك قطعه از مملكت را تجزيه كنند بنابراين ما نبايد امروز اين استثناء را در قانون بياوريم، فردا اگر آمدند ارتش ايران توانست جلويشان را مي‏گيرد، اگر نتوانست بگذاريد غير قانوني وارد خاك ايران بشوند. و اما مسأله‏
                        مشروح مذاكرات قانون اساسى‏جلسه‏67-51، ص: 1391
كمك به مسلمان‏هاي ديگر آن مسأله يك چيز نادري است در شرايط خاص و ما نبايد به خاطر يك مسأله نادر يك اجازه اشغال به طور كلي در اينجا بدهيم.
نايب رئيس- آقاي دكتر آيت بفرماييد.
دكتر آيت- بعضي اوقات اينجا صحبت‏هايي مي‏شود كه جنبه شعاري دارد و غير واقع بينانه است، ما در دنيا هستيم و نمى‏توانيم دور كشورمان ديوار بكشيم و من يك مورد ساده عرض كنم كه اگر شاه اين قانون را داشت خيلي به نفع اسرائيل بود، موقعي كه مي‏خواست به سوريه و مصر كمك شود و هواپيماهاي شوروي بنا بود از ايران عبور كنند و كمك بكنند حالا زميني و هوايي فرق نمى‏كند و به علل خاص جهاني شاه ناچار شد اجازه بدهد، البته وزير خارجه آن موقع هم ميرفندرسكي را به خاطر همين مسأله بركناركرد. ممكن است شوروي و يا كشورهاي ديگر به خاطر كمك به برادران مسلمانمان بخواهنداز اينجا عبوركنند و ما نبايد دست آنها را ببنديم و اشغال هم با اجازه عبور، از زمين تا آسمان فرق دارد. اشغال يك چيزي است به زور، همان‏طوركه اسرائيل سرزمين‏هاي عربي را اشغال كرده است، اما عبور اگر يك وقتي مطابق مصالح مسلمين باشد وآن هم خواه ناخواه با مجلس اسلامي است و با تصويب سه چهارم نمايندگان است پس دستمان را نبنديم، چون اگر اين اصل را ننويسيم راه بازتر خواهد بود و بهانه‏اي هم به دست دشمن نخواهيم داد. ما در اينجا يك قانون اساسي مى‏نويسيم كه بهترين قانون اساسي است و مملكت را تمام و كمال مستقل مى‏كند.
رباني شيرازي- شوروي براي حمايت از مسلمين كاري نمى‏كرد.
نايب رئيس- آقاي رشيديان بفرماييد.
رشيديان- ما نبايد در قانون اساسي اظهار ضعف كنيم. اولًا شرايطي كه برادران نام بردند در زمان گذشته با حالا فرق مي‏كند. امروز حملة دشمن به نحو ديگري است، به صورت توطئه و غيره است و فكر نمى‏كنم يك كشوري به خودش اين اجازه را بدهد كه به كشور ديگري آشكارا تجاوز بكند و مورد اشغال و اعتراض قرار بدهد، بنابراين آن شرايط با اين شرايط امروز ما و با اين اصل هيچ تطبيق ندارد.
نايب رئيس- آقاي پرورش بفرماييد.
پرورش- اگر اين اصل را دو قسمت بكنيم به اين صورت كه (عبور نيروهاي سلطه‏جوي بيگانه از كشور و همچنين اقامت موقت آنها مطلقاً ممنوع است ولي عبور و يا اقامت نيروهاي آزادي‏بخش و عدالت‏خواه بايد با تصويب سه چهارم نمايندگان مجلس شوراي ملي و فرمانده كل قوا باشد.
رباني شيرازي- آن وقت فردا شوروي مي‏گويد من نيروي آزادي‏بخش هستم.
نايب رئيس- آقاي تهراني بفرماييد.
تهراني- اين اصل كه بعضي‏ها اشكال مي‏كنند به اين‏كه موجب مي‏شود ديگران به كشور ما بيايند، اين به نظر من توهم نادرستي است. اولًاً در صدرش نوشته شده كه (هيچ نيروي نظامي) فرق نمى‏كند وقتي نوشته شده خارج يعني غير ايراني هر كشوري باشد نمي‏تواند عبور كند و نمى‏تواند موقتاً اقامت بكند مگر در مواقع ضرورت و مواقع ضرورت هم متعدد است يكي از آن موارد اين است كه خودمان اجازه بدهيم و آن در صورتي است كه ايران در خطر باشد مثلًا پاكستان مي‏خواهد به ايران كمك بكند ما اگر اجازه ندهيم نيرو از پاكستان و تركيه به ما
                        مشروح مذاكرات قانون اساسى‏جلسه‏67-51، ص: 1392
برسد آن موقع ملت ما از بين مي‏رود. آقايان همه‏اش ازآن طرف احتياط مي‏كنند و به فكر اين طرفش نيستند و از آن گذشته خود پيشنهاد آقايان در اصل سوم اين بود كه به همه مستضعفان جهان كمك بكنند، پس طبق اصل 3 چه اينجا بنويسيم و چه ننويسيم اگر مستضعفي مثل فلسطين احتياج به كمك داشته باشد و پاكستان بخواهد برايش كمك بدهد طبق اصل 3 ما بايد راهش بدهيم چه اينجا بنويسيم و چه ننويسيم، و از آن گذشته آمدن نيروهاي خارجي را مقيد كرديد به تصويب سه چهارم نمايندگاني كه از اين ملت هستند و نيز شوراي رهبري و فرماندهي كه در آن شوراي رهبري عده‏اي از فقها هستند بنابراين اگر در اينجا صدرش را بنويسيم و دليلش را ننويسيم با مصالح اسلام و مسلمين مغايرت خواهد داشت.
نايب رئيس- اجازه بفرماييد اصل را براي رأي‏گيري بخوانم. (مكارم شيرازي- اول اصلاح بفرماييد.) اصلاحش اين است كه (از جهت حفظ مصالح كشور و اهداف انقلاب اسلامي).
مكارم شيرازي- اگر بنويسيد (يا تعهد برادرانه نسبت به مسلمانان و حمايت از مستضعفين جهان) اشكال برطرف مي‏شود.
نايب رئيس- تعهدي كه اينجا نوشته شده خيلي جالب و كوتاه‏تر از آن است و بنابراين اصل 122 براي رأي‏گيري خوانده مي‏شود.
اصل 122- عبور نيروي نظامي خارجي از كشور يا اقامت موقت آنها ممنوع است مگر در مواقع ضرورت از جهت حفظ مصالح كشور و اهداف انقلاب اسلامي آن هم با تصويب سه چهارم كل نمايندگان مجلس شوراي ملي و فرماندهي كل قوا
نايب رئيس- لطفاً رأي بگيريد.
 (اخذ رأي به عمل آمد و نتيجه به شرح زير اعلام شد).
نايب رئيس- نتيجه رأي‏گيري را اعلام مي‏كنم، عده حاضر در جلسه هنگام اخذ رأي شصت و يك نفر، تعداد كل آراء شصت و يك رأي، آراء موافق چهل و پنج رأي، آراء مخالف نه رأي آراء ممتنع هفت رأي، بنابراين اصل 122 با چهل و پنج رأي موافق تصويب نشد براي بررسي بيشتر به‏گروه بر مي‏گردد.
6- طرح و تصويب اصل 125 (اصل يكصد و پنجاهم)
نايب رئيس- اصل 125 مطرح است كه قرائت مي‏شود.
اصل 125- سپاه پاسداران انقلاب اسلامي كه در نخستين روزهاي پيروزي اين انقلاب تشكيل شد براي ادامه نقش خود در نگهباني از انقلاب و دستاوردهاي آن پا برجا مي‏ماند. حدود وظايف و قلمرو مسؤوليت اين سپاه در رابطه با وظايف و قلمرو مسؤوليت نيروهاي مسلح ديگر با تأكيد بر همكاري و هماهنگي برادرانه ميان آنها به وسيله قانون تعيين مى‏شود.
نايب رئيس- هنوز اصل خوانده نشده خود بيست نفر از دوستان براي محبت اسم نوشته‏اند، يك موافق و يك مخالف مي‏توانند صحبت بكنند. برحسب آن‏چه اسم نوشته‏اند. آقاي منتظري شما موافقيد يا مخالف؟ (منتظري- من موافقم.) آقاي هاشمي‏نژاد شما؟ (هاشمي‏نژاد- موافقم.) آقاي پرورش شما؟ (پرورش- مخالفم.) آقاي پرورش به عنوان مخالف بفرماييد.
پرورش- سلام عليكم. بسم الله الرحمن الرحيم و به نستعين. اين اصل 125 كه نمودار موجوديت سپاه پاسداران انقلاب اسلامي ايران است، اين سپاه عزيزي كه از متن و بطن جامعه‏
                        مشروح مذاكرات قانون اساسى‏جلسه‏67-51، ص: 1393
انقلاب اسلامي روييده است و طبيعي است وقتي كه من به عنوان مخالف مي‏خواهم اينجا صحبت كنم در زمينه وجود و بقاي اين سپاه نيست بلكه در زمينه اين اصل است چون ابعاد و اضلاع و زواياي كامل اين سپاه را بررسي نكرده‏ايد. در قسمت اول اين اصل موجوديت سپاه را كه ادامه داشته است به همين صورت بيان كرده كه بايد پا برجا بماند اين درست و صحيح است و قسمت صحيح اين اصل است اما در قسمت دوم نوشته است (حدود وظايف و قلمرو مسؤوليت اين سپاه در رابطه با وظايف و قلمرو مسؤوليت نيروهاي مسلح ديگر با تأكيد بر همكاري و هماهنگي برادرانه ميان آنها به وسيله قانون تعيين مي‏شود.) در اينجا سپاه پاسداران انقلاب اسلامي ايران يك موجوديت معلقي است چون اولًا گفته نشده كه بودجه و نيازمندي‏هاي اين گروه جان بر كف از جان گذشته كه همه موجوديتشان را وقف اين انقلاب و به ثمر رساندن اهداف آن مي‏كنند و شبانه روز همه ما شاهد فداكاري‏ها و گذشت‏هاي آنها هستيم از كجا تأمين مي‏شود. دوم تعيين نشده كه دولت بايد امكانات براي اينها فراهم بياورد و ايجاد بكند يعني رابطه دولت با اين سپاه به هيچ صورت بيان نشده است زيرا ما مى‏بينيم دولت مبعوث انقلاب كه بيش از هر كس به وجود اين عزيزان جان بر كف نيازمند بود در خود گرماگرم انقلاب چه گلي بر سر آنها مي‏ريخت و پيوسته آنها را تخطئه مي‏كرد چه برسد به دولت‏هاي بعد كه فاصله‏اي هم با متن انقلاب و آغاز انقلاب دارند، از اين جهت تعيين نشده كه دولت بايد امكانات لازم را براي اينها فراهم كند. مسأله سوم اين‏كه اين گروه معلقي كه در اين اصل نه روشن است كه بودجه آنها از كجا هست و نه معلوم است كه به كدامين منبع و مأخذي متصل هست و از كجا و از چه كانالي تغذيه مي‏شود، از نظر بودجه و امكانات، ذكر شده كه ارتش بايد تجهيزات لازم را در اختيارشان قرار بدهد، زيرا واقعاً اصلي را كه بايد شديداً به آن توجه داشت و گروهي كه بايد عميقاً به عظمت آنها توجه داشت همين گروهند كه من صبح پيشنهاد كردم خدمت برادر عزيزمان آقاي دكتر بهشتي و گفتم همين‏طور كه از ارتش اينجا آمدند، از وزارت دفاع آمدند براي اين‏كه سخنانشان را بگويند حداقل از پاسداران انقلاب يا فرماندهي عملياتيان يا افراد ديگري كه در اين زمينه متخصص هستند دعوت بشود تا مشكلاتشان را بازگو كنند و بررسي بشود و بر اساس آن مشكلات، آقايان چاره‏انديشي كنند زيرا يك گروهي از آغاز انقلاب به همان صورتي كه امام علي ابن ابيطالب (ع) به فرزندش مي‏گويدكه فرزندم (اعرالله جمجتك، ارم بيصرك، عض علي ناجذك) با چنين حالتي جان بر كف در مقابل دشمن و توطئه‏گر مى‏ايستند، بايد بيش از اين امكانات و تجهيزات لازم در اختيارشان قرار داده بشود. بنابراين بعد مخالفت من نه از اين نظر است كه من با سپاه پاسداران، سپاهي كه يقيناً به آنان عشق مى‏ورزم و حاضرم موجوديتم را نثار خود اين سپاهي بكنم كه موجوديتش را نثار انقلاب كرده است، نه اين‏كه بخواهم مخالفتي با اين سپاه داشته باشم بلكه مي‏خواهم بگويم اصل فقط اين چنين بيان كرده (حدود وظايف و قدر و مسؤوليت اين سپاه) فقط وظايفش را و قلمرو مسؤوليتش را قانون معين مي‏كند ولي سپاه از كجا تغذيه شود در اين اصل نيست، از كجا بودجه سپاه تأمين بشود معلوم نيست و چگونه سپاه با دولت رابطه داشته باشد معلوم نيست و چگونه سپاه از تجهيزات لازم بهره‏مند بشود معلوم نيست. يك موجوديت معلقي است كه فقط حدود وظايف و قلمرو مسؤوليتش بعداً به وسيله قانون معين مي‏شود. (مكارم شيرازي- ايشان مخالف نبودند.) گفتم مخالف با تدوين اين اصل به اين صورت هستم.
                        مشروح مذاكرات قانون اساسى‏جلسه‏67-51، ص: 1394
نايب رئيس- قبل از اين‏كه آقاي منتظري به عنوان موافق صحبت كنند دو نكته مربوط مي‏شد به من كه توضيح مي‏دهم. يكي اين‏كه من صبح به آقاي پرورش عرض كردم دوستان در جلسه به همه اين نكاتي كه مى‏فرماييد واقفند و در جريان كار هستند و حضور دارند و چه بسا از برخي از مسؤولان سپاه هم بيشتر به جزئيات همين نكاتي كه مى‏فرماييد واقف هستند و به اين دليل بود كه ديگر زحمت به برادران نداديم و آن جنبه‏ها مورد نظر واقع شد و دوم اين‏كه ما در هيچ يك از واحدهايي كه تا حالا به تصويب رسيده است نگفتيم كه بودجه‏اش چيست، هر چيزي كه اينجا نوشته‏ايم كه موجوديت دارد يعني بودجه و تجهيزاتش بر عهده ملت است. در بحث قوة قضائي مي‏گوييم دادگاه‏هاي چنين و چناني بايد باشد ديگر نمى‏گوييم كه بودجه‏اش از كار تأمين مي‏شود. در مورد خود ارتش كه مطرح بود نگفتيم تجهيزات و بودجه‏اش را چه مرجعي تهيه كند. هر واحدي را كه در قانون اساسي به عنوان يك واحد ضروري اسم برده‏ايم معلوم است كه بايد امكانات و بودجه‏اش را دولت تأمين كند. (دكتر شيباني- رديف بودجه‏اش مهم هست و دولت معين كرده است.) اجازه بدهيد من اين موضوع را هم براي اطلاع همه ملت و پاسداران عزيز توضيح بدهم كه بودجه امسال سپاه پاسداران به صورت بودجه در حد نياز كارهايشان برحسب پيشنهاد خودشان، چون از سپاه خواسته شد كه بودجه پيشنهاد كند و بودجه پيشنهادي سپاه توسط شوراي انقلاب تصويب شده و به دولت هم ابلاغ شده و عمل هم مي‏شود. آقاي منتظري به عنوان موافق بفرماييد.
منتظري- اعوذبالله من الشيطان الرجيم، بسم الله الرحمن الرحيم. من خواهش مي‏كنم كه اگر كسي به عرايض من اشكال دارد بگذارد عرايض من تمام بشود بعد صحبت بكند. با اين‏كه دو معني براي ما مسلم است يكي اين‏كه دفاع از مكتب اسلام بر همه مردم لازم است، برادراني ارتشي، برادران سپاه پاسدارن و بقيه مردم همه در اين جهت شريكند و با اين‏كه دفاع از كشور هم بر همه لازم است ولي معذلك مي‏خواهم بگويم كه يك نكته‏اي در صحبت آقايان صبح در كميسيون مشترك مورد غفلت واقع شده و آن اين است، مثل اين‏كه خيال مي‏شد كه اگر وجود سپاه پاسداران تضادي داشته باشد، با ارتش تضاد دارد در صورتي كه به فرض محال اگر كسي بخواهد بگويد تضادي دارد با نيروهاي انتظامي مثل پليس و ژاندارمري بيشتر برخورد دارد ولي من مي‏خواهم عرض كنم با هيچ يك از آنها تضاد ندارد و قلمرو كارشان اصلًا تفاوت دارد و بايد سپاه پاسداران باشد. يك وقتي در صدر اسلام طوري بوده است كه اوضاع نظامي‏گري و اينها خيلي ساده بوده است يك نفر يك شمشير داشته با يك شتر، پياده يا فوق آن با يك اسب اما امروز تجهيزات نظامي خيلي پيچيده است و آن چيزي كه وظيفه اساسي ارتش است دفاع از كشور است در مقابل نيروهاي خارجي كه ممكن است يك وقت به كشور حمله بكنند، و اين‏كه مي‏گويم ارتش بايد مجهز باشد بله بايد با مدرن‏ترين تجهيزات نظامي مجهز بشود. ما پريروز در اين دانشكده نظامي براي تشويق آنها شركت كرديم با بعضي از آقايان ديگر. اتفاقاً آنجا آقاي نخست وزير اين آيه «وَ أَعِدُّواْ لَهُم مَّا اسْتَطَعْتُم مِّن قُوَّةٍ وَ مِن رِّبَاطِ الْخَيْلِ» را خواندند و ايشان از اين «مِن رِّبَاطِ الْخَيْلِ» استفاده كردند و گفتند كه اينجا بيشتر روي پياده نظام تكيه شده و اين غفلت بزرگي از ايشان بود در صورتي كه در صدر اسلام پياده نظام و سپاه نداشت و آن كسي كه يك كمي وسيله بهتري داشت، شتر داشت. مدرن‏ترين وسيله‏اي كه آن زمان داشته‏اند اسب بوده است پس «رِّبَاطِ الْخَيْلِ» پياده نظام نيست بلكه مدرن‏ترين سواره نظام است و
                        مشروح مذاكرات قانون اساسى‏جلسه‏67-51، ص: 1395
ارتش اگر بخواهد از كشور دفاع كند بايد مجهز باشد به مدرن‏ترين جهازات روز مثل امروز اگر هواپيماهاي اف- 15 و اف- 16 هست مسلمان‏ها هم بايد آنها را داشته باشند حتي اين معنا را كه در دهن ما انداخته بودند بايستي ما تجهيزات اتمي نداشته باشيم، البته اگر دنيا توافق كرد بر اين‏كه تجهيزات اتمي از بين برود در امور جنگي، خوب ما هم موافقيم اما در صورتي كه آمريكا و شوروي مثل دو غول خودشان را مجهز كرده‏اند به نيروهاي اتمي، مسلمان‏ها هم بايد نيروهاي اتمي داشته باشند، اين همه دارند پاكستان را هو مي‏كنند كه چرا دارد بمب اتمي مي‏سازد بمب اتمي براي آمريكا و شوروي حلال است اما براي مسلمان‏ها حرام است «وَ أَعِدُّواْ لَهُم مَّا اسْتَطَعْتُم مِّن قُوَّةٍ وَ مِن رِّبَاطِ الْخَيْلِ» دليل بر اين است كه بالاترين تجهيزات نظامي را ارتش ما بايد داشته باشد و ارتش اگر بخواهد مجهز به آن جور نيروها باشد فقط در مقابل دشمن خارجي است و دشمن خارجي را شما كوچك نشماريد، نگوييد كه امروز كسي حمله به كشورهاي اسلامي نمى‏كند جهان سوم هميشه در معرض خطر دو امپرياليزم شرق و غرب است. پس بنابراين ارتش ما بايد مجهز بشود و من از دولت مي‏خواهم كه برادران ارتش ما را تشويق كند كه ذوق خودشان را به كار ببرند و روحيه ابتكارشان پيدا بشود تا ارتش خودشان را به جهازات مدرن روز و صنعتي روز مجهز بكنند. بنابراين ارتش بايستي دفاع از كشور بكند در مقابل نيروهاي خارجي ولي پاسداران انقلاب بالاترين وظيفه‏اش دفاع از مكتب است مكتب اسلام، اگر چنان‏چه روزي وزارت امر به معروف و نهي از منكر پيدا كرديم پاسداران انقلاب مي‏شوند ضابطين نظامي آن وزارت و اگر هم پيدا نكرديم پاسداران انقلاب چون از متن اسلام جوشيدند يعني در وقتي كه انقلاب اسلامي‏شد داوطلبانه از متن اسلام و از روحيه اسلام جوشيدند اينها بيش از همه دفاع از مكتب اسلام خواهند كرد. بنابراين ما براي دفاع از مكتب اسلام به اينها احتياج داريم و دولت هم بايد اينها را مجهز كند در مقابل ضد انقلاب به بالاترين جهازات و اين هم منافات ندارد كه اگر يك روزگاري ارتش هم به اينها احتياج پيدا شد كه ارتش كمك به دخل بكند آن هم مانعي ندارد ولي الان قلمروشان از يكديگر جدا است و پاسداران انقلاب چون داوطلبانه آمدند مي‏خواهند دفاع از مكتب بكنند و ما يك نيرويي به عنوان دفاع از مكتب لازم داريم. اميدوارم كه دولت قدر بداند و تقدير كند و اين تبليغات سويي كه از بيرون شنيده مي‏شود كه مي‏خواهند بين ارتش و بين پاسداران جدايي بياندازند اميدواريم مؤثر واقع نشود و دست برادري به يكديگر بدهند و هم از كشور و هم از مكتب دفاع كنند.
تهراني- توضيح بدهيد كه مقصود ايشان تعقيب سياست نظامي شاه نيست و الان در مورد وظايف ارتش و پاسداران در حال مطالعه هستيم.
نايب رئيس- همين‏طور است يعني متأسفانه يك بحثي را آقاي منتظري مطرح كردند كه در دستور مربوط به اين جلسه نبود و طبعاً چه بسا از طرف دوستان نظرات گوناگوني را ايجاب كند ولي ما فعلًا به آن قسمتي از بحث ايشان توجه مي كنيم كه موبوط به دفاع از اصل بود.
اشراقي- اينجا نظريه مخالف مانندي ذكر نشد.
مقدم مراغه‏اي- اجازه بفرماييد من تذكري دارم راجع به نحوه اجراي آيين نامه در اين جلسه، چون شما از قبل مى‏دانستيد چه كساني به چه نحو مخالفت مي‏كنند و به آنها اجازه صحبت داديد و اين در شأن اين مجلس نيست.
                        مشروح مذاكرات قانون اساسى‏جلسه‏67-51، ص: 1396
حسيني هاشمي- من خواهش مي‏كنم به ايشان وقت بدهيد تا بيايند مخالفتشان را بكنند تا جواب داده شود.
هاشمي‏نژاد- اجازه بدهيد يك موافق و يك مخالف ديگر هم صحبت كنند.
نايب رئيس- خوب، آقاي مراغه‏اي گاهي اظهار لطف‏هايي از اين قبيل يا راجع به بنده يا راجع به كل مجلس يا راجع به كل انقلاب دارند. عرض مي‏شود كه من نه علم غيب دارم و نه خبر داشتم اتفاقاً صبح هم آخر وقت با آقاي پرورش وقتي كه مى‏خواستيم برويم بيرون به من گفتند كه من به عنوان مخالف صحبتي دارم و گفتيم كه وقت تمام است ايشان گفتند من عصر صحبت مي‏كنم اگر سابقه ذهني براي من بود در اين حد بود كه آخر جلسه ايشان گفتند من صحبتي دارم به عنوان مخالف عصر هم صحبت مي‏كنم. بناي ما بر اين است كه حمل بر فسادها نباشد و نمى‏دانم آقاي مقدم مراغه‏اي چطور به خودشان اجازه دادند كه بگويند شما بهتر از همه مي‏دانيد كه چه كسي موافق است چه كسي مخالف اولًا چطور من بهتر از همه مي‏دانم ثانياً اينجا نوبت به ايشان رسيد به عنوان مخالف آمدند صحبت كردند. به هر حال اين‏گونه برداشت‏ها با آن پيوندي كه ما مي‏خواهيم در اين اجتماع داشته باشيم سازگاري ندارد و اميدوارم اگر چنين ذهنياتي آقاي مقدم مراغه‏اي دارند لااقل به كساني كه اينجا مي‏خواهند دور از اين حرف‏ها وظيفه‏شان را انجام بدهند تعميم ندهند.
فارسي- اگر اشكالي ندارد از نظر آيين نامه اجازه بدهيد آقاي مقدم مراغه‏اي هم صحبت كنند.
رباني املشي- موافق صحبت كرده است ولي بعضي‏ها مدعي هستند مخالف صحبت كرده است اجازه بفرماييد يك نفر به عنوان مخالف صحبت بكند.
نايب رئيس- اجازه بفرماييد، آقاي اشراقي اينجا اسم نوشته بودند و به عنواني مخالف صحبتشان را فرمودند، اگر فكر مي‏كنيد كه صحبت ايشان هم به عنوان مخالف كافي نيست، يك نفر مخالف ديگر بيايد صحبت بكند البته اسم آقاي مقدم مراغه‏اي اينجا نوشته نشده است، آقاياني كه براي صحبت در اصل 125 اسم نوشته‏اند عبارتند از آقايان: منتظري، هاشمي‏نژاد، پرورش، حسيني هاشمي، مكارم، موسوي تبريزي، رباني شيرازي، دكتر آيت، رشيديان، اشراقي، قرشي، كياوش، بشارت، مير مرادزهي، طاهري اصفهاني، طاهري گرگاني، سبحاني بنابراين اگر آقاي اشراقي كه به عنوان مخالف صحبت كردند كافي است، اصل را براي گرفتن رأي بخوانيم.
هاشمي‏نژاد- اجازه بفرماييد، من عرضي دارم. تجربه نشان داد متأسفانه در مسائل حياتي به مخالفيني كه مي‏گويند ما مخالفيم كمتر اجازه صحبت داده شده است در اين مسائل نظراتشان را بگويند، در عين اين‏كه موافقين در دنبالش هستند يا اگر اجازه داده شد فقط به مخالفين داده شده و به موافقين اجازه داده نشده است، و دوستانمان هم گاهي عجله مي‏كنند در عين آن‏كه از اين تريبون غالباً يا احياناً بعضي از مواقع استفاده‏هايي شده كه نياز به يك سري توضيحات داشت و ما با اين توضيحات را نداديم و اين استفاده را نكرديم. اجازه بدهيد در مورد اين مسأله يك مخالف بيايد صريح صحبت بكند و تقاضا مي‏كنم دوستان هم ده دقيقه تحمل كنند بگذاريد شخصي كنيم كه مسأله چيست.
نايب رئيس- چون مسأله مهمي است و از نهادهاي انقلاب است و آيين نامه هم اجازه مي‏دهد كه اين كار را بكنيم من ببينم چه كس ديگري مخالف است آقاي حسيني هاشمي؟
                        مشروح مذاكرات قانون اساسى‏جلسه‏67-51، ص: 1397
 (حسيني هاشمي- من موافقم.) آقاي خامنه‏اي شما بفرماييد.
خامنه‏اي- پس آقاي دكتر بهشتي اجازه بدهيد نصف مذاكرات صبح جلسة مشترك گروه‏ها، از جلسه علني بعد از ظهرها انجام بگيرد.
كرمي- خود آقاي هاشمي‏نژاد صبع مفصلًا صحبت فرمودند.
نايب رئيس- آقاي موسوي تبريزي نظر شما چيست؟ (موسوي تبريزي- من موافقم.)
تهراني- اجازه بفرماييد آقاي مقدم مراغه‏اي در اين اصل به عنوان مخالف نظرشان را بگويند.
نايب رئيس- پس با اجازه دوستان آقاي مقدم مراغه‏اي به عنوان مخالف صحبت مي‏كنند بعد هم يك موافق دفاع خواهد كرد. آقاي مقدم مراغه‏اي بفرماييد.
مقدم مراغه‏اي- به نام خدا. البته با اين حالت هيجاني بنده نمى‏خواهم مصدع بشوم ولي ... (يزدي- هيجاني در كار نيست آزاد صحبت بفرماييد.) متشكرم، يكي دو نكته را مي‏خواهم عرض بكنم، روز بيست و دوم بهمن پارسال بود آقاي مهندس بازرگان نخست وزير وقت (يعني روز دوم نخست وزيريشان) به بنده تلفن كردند (ساعت نه بود من رسيدم منزل) تلفن كردند و گفتند فلاني الان از سفارت سوييس به من خبر دادند كه عده‏اي ازاتباع سوييس را در هتل‏هاي شمال شهر گرفته‏اند و برايشان مزاحمت فراهم مي‏شود چون ممكن است اين كار يك انعكاس بين المللي پيدا بكند خواهش مي‏كنم شخصاً برويد اين مطلب را رسيدگي بكنيد. البته در نظر داشته باشيد روز دوم انقلاب چه وضعي در تهران برقرار بود، البته معلوم بود آنها در هتل‏هاي شمال شهر هستد و در جنوب شهر نيستند بنده رفتم هتل‏ها را يكي يكي بازديد كردم تقريباً آن‏چه ديدم مشابه بود رفتم ديدم چند جوان آنجا هستند اتباع خارجي را در سالن جمع كرده‏اند و بالاي سرشان ايستاده‏اند. از جوان‏ها پرسيدم شما از طرف چه كسي آمده‏ايد؟ گفتند خودمان آمده‏ايم (البته بعد از آن‏كه خودم را معرفي كردم) پرسيدم با چه كسي ارتباط داريد؟ گفتند با هيچ كس با خودمان. گفتم اگر پيش آمدي برايتان بشود، اتفاقي بيفتد به شما حمله كنند از چه كسي كمك مي‏خواهيد؟ گفتند نمى‏دانيم. آنجا هتل هيلتون بود و بقيه هم همين‏طور واقعاً اسم هتل‏هاي شمال شهر را فراموش كرده‏ام. اين پاسداران انقلاب از اينجا سرچشمه گرفته‏اند يعني خودشان مردمي عمل كرده‏اند بدون اين‏كه سرپرست داشته باشند. خاطره چند روز قبلش را بگويم روز جمعه‏اي بود، يك سرلشكر معدوم به من تلفن كرد گفت به آقاي مهندس بازرگان بگو كه ارتش درست است كه پانصد هزار نفر است ولي نبض او در دست لشكر جاويدان و نيروي مخصوص است و ما تصميم داريم كه همه‏تان را از بين ببريم حالا هر موقع كه باشد. البته بنده به او جواب دادم اگر لشكر جاويدان يا نيروي مخصوص عمل بكند مطمئن باشيد زير سيل نيروي همان لشكري كه شما فكر مي‏كنيد سپاهي لشكر است از بين مي‏رود و بعد هم ديديم كه همان‏طورشد. چند شب بعد ساعت يك و نيم بعد از نصف شب به منزل ما حمله كردند من به پاسدارها تلفن كردم تقريباً پنج دقيقه بعد پاسدارها آنجا بودند. پس كسي كه دارد اين حرف‏ها را مي‏زند روي اين نظر نه با اساس مخالف باشد نيست اما اصل بعدي اصل بسيار خوبي است. ما بايد كاري بكنيم كه همه مردم در حفاظت از مكتب مشاركت داشته باشند نه گروه خاصي. الان خوشبختانه حكومت اسلامي بر ارتش مسلط است تا آنجا كه ما مي‏بينيم و مي‏شنويم تزكيه هم شده است و آن اشخاصي كه به اصطلاح منبع فساد بوده‏اند از
                        مشروح مذاكرات قانون اساسى‏جلسه‏67-51، ص: 1398
بين رفته‏اند اگر كسان ديگري هم هستند اينها هم از بين خواهند رفت. اين پاسداران هم واقعاً خدماتشان را انجام داده‏اند وقتي من مي‏گويم پاسداران براي الان‏نيست، ما بر مي‏گرديم به آن مسأله كلي اين را اجازه بدهيد در كنايه خدمت آقايان بگويم، چون نمى‏خواهم هر ساعت مزاحمتان بشوم ما هنوز اين دو اصل را با هم حل نكرده‏ايم كه اين اصل حاكميت مردم، تكرارمي‏كنم براي دوران حيات امام خميني هيچ نگراني نيست براي بعد، اين پاسداران شايد ده سال ديگر هيچ كدام نباشند اين پاسداران يا به طور موقت يا به طور دائم هستند و واقعاً ملت مديون اينها است بايد از آنها حمايت بكند و هر كاري مي‏كند بايد مسير زندگيشان را معين بكند در اين حرفي نيست ولي در آينده يك نيروي مخصوص در اختيار نيرويي كه ما هنوز نمى‏دانيم چه خواهد شد مي‏گذاريد و واقعاً تعيين نكرده‏ايد شما گفته‏ايد اساسش را بعداً تعيين خواهيد كرد هنوز آن وضع مرجعيت و رهبري را با هم تعيين نكرده‏ايد، هنوز ارتباط و اصطحكاكش را با حاكميت تعيين نكرده‏ايد. آقا اين‏كه عرض مي‏كنم براي اين است كه اين اصول به هم پيوسته است ما اصول را مدام تنها تنها تصويب مي‏كنيم و رد مي‏شويم. اين قانون را مي‏خواهيد اجرا بشود يا نه، اگر مي‏خواهيد اجرا بشود پيوستگي‏اش را با هم در نظر بگيريد، با مباني كه قبول نكرده‏ايد ببينيد چه ارتباطي دارد. ما ارتش داريم كه وظيفه است و وقتي ارتش وظيفه شد ملي است چون هشت سال ديگر، چند سال ديگر همه اين افراد ارتش عوض خواهد شد فرماندهان هم عوض خواهند شد و تسويه خواهد شد، يك عده افسران جوان خواهند ماند كه در اختيار جمهوري اسلامي هستند و بايد با پاسداران همكاري بكنند. پاسداران و ارتش اسلامي و ژاندارمري و شهرباني اينها قواي انتظامي مملكت هستند كه بايد برنامه‏شان يك كاسه تعيين شود، متشكرم.
مير مرادزهي- بالاخره نفهميديم آقاي مقدم مراغه‏اي با سپاه پاسداران مخالف بودند يا موافق؟
موسوي اردبيلي- امروز هر كس به عنوان مخالف صحبت كرد، بعد معلوم شد مخالف نبوده است.
نايب رئيس- آقاي هاشمي‏نژاد به عنوان موافق صحبت مى‏فرمايند.
هاشمي‏نژاد- همان‏طوري كه الان برادرمان آقاي موسوي‏
اردبيلي اشاره كردند شايد به خاطر اين‏كه در جمع حرف‏هايي كه در اينجا به عنوان مخالفت زده شده بود هيچ‏گونه استدلالي براي اين‏كه چرا ما مخالفيم وجود نداشت فقط مسأله اين بودكه با طرح اين اصل مخالف بودند و خوشبختانه مسائلي كه در اينجا طرح شده پيدا شد كه عامل اصلي مخالفت ايشان چيست. مسأله سپاه پاسداران را ايشان در يك رابطه خيلي جزئي و سطحي كه (جناب آقاي نخست وزير به من تلفن كردند و من هم رفتم در هتل چند نفر جوان آنجا بودند گفتم كه آقا شما از كجا آمده‏ايد گفتند خودمان اينجا آمده‏ايم، چه كسي شما را فرستاده؟ خودمان فرستاده‏ايم سپاه پاسداران از اينجا آغازشد) اين تحليل با واقعيت جامعه ما مطابق نيست و به ايشان هم حق مي‏دهيم چون قبل از پيروزي انقلاب كه جناب آقاي نخست وزير به جناب آقاي مقدم مراغه‏اي تلفن بكند ايشان هم مثل بسياري از دوستان در متن انقلاب به آن صورت نبودند. آنهايي كه دارند الان راجع به سپاه پاسداران و سابقه پيدايش آن صحبت مي‏كنند كساني هستند كه جاي پاي آنها همه جا هست در دوران انقلاب، در كنار ملت، در دادگاه‏هاي استبدادي، در سلول‏ها،
                        مشروح مذاكرات قانون اساسى‏جلسه‏67-51، ص: 1399
زير شكنجه‏ها، در حالي كه دستبند به دستشان بود و آنها را به اين طرف و آن طرف مي‏كشيدند در تظاهرات يك سال اخير صداي مردم را منعكس مي‏كردند و زير رگبار گلوله بودند و تا آستانه مرگ رفتند و خدا خواست و اكنون زنده و در اينجا هستند. اگرآنها به جاي آقاي مقدم مراغه‏اي بودند و اينجا مى‏آمدند، مى‏گفتند كه سپاه پاسداران از همان صد هزار جوانان شهيد جان بر كف ما هستند يعني باقي مانده آنها هستند كه اكنون تحت اين عنوان شكل گرفته‏اند. اينها كساني بودند كه قبل از سقوط رژيم خودشان را در خط امام مسلح مي‏كردند و مسلح هم شده بودند تا آن روزي كه امام فرمان جهاد مسلحانه را بدهد آماده بشوند. خوب بود برادرمان به آن جمله امام توجه مي‏كردند كه قبل از 22 بهمن وقتي از آقا پرسيدند اگر فرمان جهاد بدهيد اسلحه را از كجا تأمين مي‏كنيد ايشان فرمودند مهم نيست و كار آساني است. تصور نمى‏فرماييد آقا در جريان اين كار بوده‏اند؟ و همين جوانان مسلح و آماده و تعليمات ديده آنجا بودند چون توجه داريد يك آدم ناشي يك‏دفعه نمى‏تواند تفنگ را به دست بگيرد و از اسلحه استفاده بكند و به عبارت ديگر به قول معروف هميشه يك كيفيت تازه‏اي كه به وجود مى‏آيد در هر بعدي معلول طي مراحل كمي گذشته است و اين برداشت و تحليل صحيح علمي نيست كه آدم يك پديده را و يك كيفيت تازه را از همان‏جا ببيند و مراحل قبلي‏اش را مورد توجه قرار ندهد. سپاه پاسداران كساني هستند كه مطمئناً ايشان در جريان كار آنها نيستند ولي بسياري از دوستان ما در جريان كار آنها قرار دارند. تعدادي از آنها مهندس، فوق ليسانس، ليسانس، داراي ديپلم، انواع مدارك مختلف علمي هستند همين الان با داشتن شغل، با داشتن همه امكانات متوسط رفاهي زندگي و با داشتن زن و فرزند به خاطر همان هدفي كه يك سال قبل خيلي‏ها در گوشه خانه نشسته بودند و به انقلاب و به رهبر انقلاب اعتراض داشتند كه چرا اين موضع حاد را داري؟ با آمريكا نمى‏شود مبارزه كرد و معتقد بودند كه بايد با نظام آمريكا ساخت و تا روزهاي قبل از ورود رهبر به ايران شعار آنها اين بود، در آن روزها اين سپاه تشكيل شده بود منتها زير پرده بود و بعد از آن كه رهبر انقلاب آمد و انقلاب در اين مرحله قرار گرفت اينها آشكار شدند شكل گرفته و راه خودشان را ادامه دادند و الان هم مى‏بينيم همان‏گونه كه برادرمان آقاي پرورش و گفتند واقعاً جمجمه خود را به خدا عاريه مي‏دهند و مي‏روند به جبهه جنگ و شديداً مقابله و مبارزه و مقاومت مي‏كنند. «مسأله اين است كه ايشان سپاه پاسدار را خوب شد فرمودند ... (نايب رئيس- آقاي هاشمي‏نژاد وقت شما رو به اتمام است.) چشم، سپاه پاسدار را ربط دادند به ولايت فقيه و حاكميت ملي. اميدوارم اين مسأله براي آخرين بار باشد. از ايشان و از همه كساني كه دربار ولايت فقيه و مسائل جاري روز مملكت، مسأله خبرگان، و آن‏چه تاكنون تصويب شده است و آن‏چه كه در اين رابطه و شرايط جاري كشور هست اشكالي دارند و نظري دارند از اين فرصت استفاده مي‏كنم و دعوت مي‏كنم به بحث و مناظره عمومي تا مشخص بشود حاكميت ملي و ولايت فقيه با يكديگر تضاد دارند يا مكمل يكديگرند، ملازم يكديگرند. سيستم ما يك سيستم امامت و امت است نه امت با امامت تضاد دارد نه امامت با امت، متلازم با يكديگر هستند. مسأله اين است كه جمعي در اين كشور هستند حق دارند اين نظر را داشته باشند. و اين نظرشان را مى‏آيند اينجا ابراز هم مي‏كنند و در عين حال عجيب است كه مي‏گويند جو خفقان در مجلس حكم‏فرماست اين نظر را دارند كه تصور كرده‏اند انقلابي كه در اين مملكت واقع شده است به اين مفهوم است كه اين سيستم آريا مهري با تمام ابعاد اقتصاديش،
                        مشروح مذاكرات قانون اساسى‏جلسه‏67-51، ص: 1400
نظاميش، سياسي‏اش و همه مسائل هست فقط تعدادي از افراد را از بالا برداشته‏اند يك تعداد را بگذارند سر جاي آنها، و درست در همان خط غرب فكر مي‏كند حق دارند چنين فكري را بكنند يعني فكر كرده‏اند انقلاب ملت ما به خاطر اين است كه سيستم غربي را در اين مملكت پياده كنيم منتها تا ديروز كسي نمى‏توانست حرف بزند حالا مي‏تواند حرف بزند يعني مبارزه و انقلاب ما ضد استبدادي است و حال آن‏كه مسأله اين نيست و به همين دليل است كه با هر نهاد تازه‏اي كه در رابطه با انقلاب است جمعي مخالفند. اين نهاد چه به صورت ولايت فقيه باشد كه فرمودند چه به صورت سپاه پاسداران باشد كه در اينجا تشريح كرده‏اند چه به صورت شوراي نگهبان باشد هر چيزي كه نهاد تازه و در رابطه با انقلاب است تعدادي با اين جهت مخالفند و مي‏خواهند سيستم حكومت كشور همان سيستم غربي باشد در حالي كه ما راه نو، خط نو هستيم و اگر تعدادي در دوران تظاهرات مردم نبودند حداقل از راديوها شنيدند كه شعار ملت اين بود: نه شرقي، نه غربي، حكومت اسلامي يا جمهوري اسلامي كه تفاوتي با هم در اين جهت ندارد پس انقلاب نهادهاي تازه‏اي دارد و يكي از اين نهادهاي تازه سپاه پاسداران است و تعجب مي‏كنم از اين‏كه جمعي تصور مي‏كنند اين با كدام نيرو تضاد دارد يا ندارد. صبح امروز هم در جلسه مشترك اين جهت را عرض كردم هر نهاد تازه‏اي در رابطه با انقلاب وقتي در يك كشوري بخواهد به وجود بيايد خواه ناخواه اين مسائل هست مطمئناً روزي كه طرح پليس را ريخته بودند و مي‏خواستند در اين مملكت پياده كنند، روزي كه طرح ژاندارمري را ريخته بودند چنين مسائلي مطرح بود مسلماً اين سري مسائل يك سري مشكلاتي در ابتداي كار دارد ولي اين مشكلات حل مي‏شود و اين مشكلات در جو اسلامي به خوبي راه حل خودش را طي مي‏كند و ما در آينده نزديك خواهيم ديد كه اين نيروها در كار يكديگر همه در يك مسير و حافظ انقلاب اسلامي و هدف‏هاي اسلامي به راه خودشان ادامه مي‏دهند، والسلام.
دكتر بيت اوشانا- ايشان در ميان سخنان خود ارتش سابق را به سپاه پاسداران امروز تشبيه كردند دو حالتي كه آن ضد مردم بود و اين در جهت مردم است.
نايب رئيس- من هم همان موقع به نظرم رسيد اين تذكر را بدهم. (هاشمي‏نژاد- تشبيه از نظر هدف نبود.) اصل 125 براي رأي‏گيري خوانده مى‏شود.
اصل 125 (اصل يكصد و پنجاهم)- سپاه پاسداران انقلاب اسلامي كه در نخستين روزهاي پيروزي اين انقلاب تشكيل شد، براي ادامه نقش خود در نگهباني از انقلاب و دستاوردهاي آن پابرجا مي‏ماند. حدود وظايف و قلمرو مسؤوليت اين سپاه در رابطه با وظايف و قلمرو و مسؤوليت نيروهاي مسلح ديگر با تأكيد بر همكاري و هماهنگي برادرانه ميان آنها به وسيله قانون تعيين مي‏شود.
نايب رئيس- لطفاً گلدان‏ها را براي رأي‏گيري نزد دوستان ببريد (اخذ رأي به عمل آمد و نتيجه آن به شرح زير اعلام شد)
نايب رئيس- عده حاضر در جلسه هنگام اخذ رأي شصت نفر، تعداد كل آراء شصت رأي، آراء موافق پنجاه و پنج رأي، آراء مخالف دو رأي‏ء آراء ممتنع سه رأي بنابراين تصويب شد، تكبير (حضار سه مرتبه تكيبر گفتند).
                        مشروح مذاكرات قانون اساسى‏جلسه‏67-51، ص: 1401
7- طرح و تصويب اصل 126 (اصل يكصد و پنجاه و يكم)
نايب رئيس- اصل 126 مطرح است كه قرائت مي‏شود.
اصل 126- به حكم آيه كريمه «وَ أَعِدُّواْ لَهُم مَّا اسْتَطَعْتُم مِّن قُوَّةٍ وَ مِن رِّبَاطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ وَ ءَاخَرِينَ مِن دُونِهِمْ لَا تَعْلَمُونَهُمُ اللَّهُ يَعْلَمُهُمْ» دولت موظف است براي همه افراد كشور برنامه و امكانات آموزش نظامي فراهم كند به طوري كه همه افراد همواره توانايي دفاع مسلحانه از كشور و نظام جمهوري اسلامي ايران را داشته باشند ولي داشتن اسلحه بايد با اجازه مقامات رسمي باشد.
چند نفر از نمايندگان- رأي بگيريد، رأي بگيريد.
نايب رئيس- اسامي اين آقايان را مي‏خوانم براي بحث در اين اصل اينجا اسم نوشته‏اند. آقايان: رباني شيرازي، صافي، اكرمي، خزعلي، رشيديان، دكتر غفوري، موسوي تبريزي، آقاي رباني شيرازي بفرماييد.
رباني شيرازي- آيه‏اي كه در اول اين اصل نوشته‏ايد مربوط به موضوع اصل نيست.
صافي- تذكر بنده اين است كه آموزش نظامي براي زنان و بانوان سابقه قبلي ندارد و اگر اين امر، امر مستحسن و لازمي بود حضرت رسول اكرم (ص) هم حضرت زهرا (ع) را آموزش نظامي مي‏دادند. اين يك بدعت تازه‏اي بود كه در زمان طاغوت براي از بين بردن هتك صيانت زنان اين مملكت به وجود آمد. خواهش من اين است كه شما كاري نكنيد كه اين بدعت به وسيله شما تأييد شود. (اكرمي- پيشنهاد مي‏كنم بنويسيد همه مردم همواره توانايي دفاع ...)
نايب رئيس- آقاي رشيديان بفرماييد.
رشيديان- در اينجا بايد اول از ارتش سخن بگوييد كه به آخر سلاح‏هاي روز مجهز باشد و همچنين تاكتيك‏ها و فنوني كه در هر زمان وجود دارد، بعد مردم را آموزش بدهيم براي دفاع و مبارزه. در جواب آقاي صافي هم بايد بگويم كه زن‏ها در مبارزات اخير نقش اساسي را ايفا كردند و با تأييد امام و مراجع، زنان در تظاهرات خياباني كه نوعي مبارزه و جهاد است، شركت كردند و اين يك وظيفه است كه زن و فرزند را براي دفاع آماده كنيم، بنابراين آموزش نظامي براي دفاع، زن و مرد ندارد.
نايب رئيس- آقاي دكتر غفوري مطلب تازه‏اي داريد؟
گلزاده غفوري- مى‏خواستم چند نكته را در اينجا يادآوري كنم. اول اين‏كه امروز صبح هم با آقاي منتظري صحبت كردم، بايد در اول اين قانون چند آيه به عنوان مستندات اصيل اسلامي بيايد، از قبيل همين آيه و آيه‏هايي كه نشانه و معرف اسلام باشد براي تمام دنيا. (نايب رئيس- آقاي غفوري اين، پيش‏بيني شده است.) بسيار خوب، دوم اين‏كه در اينجا همان‏طوري كه بارها اشاره شد و به خاطر اين كه معلوم شود ملت ايران آسيب‏ناپذير و بيگانگان قصد طمع به اين ملت را نداشته باشند، نوشته شود «با توجه به اين‏كه تمام مردم مكلف، سرباز كشورند» و بعد هم در آنجا كه نوشته شده «افراد كشور» اضافه شود «به خصوص واحدهاي آموزشي».
نايب رئيس- متشكر، آقاي موسوي تبريزي.
                        مشروح مذاكرات قانون اساسى‏جلسه‏67-51، ص: 1402
موسوي تبريزي- البته آن مطلبي كه آقاي صافي فرمودند، اگر بخواهند دخترها را آموزش نظامي بدهند و مثل زمان سابق به سربازخانه‏ها ببرند درست نيست. پانزده سال پيش هم امام در قم فرمودند كه ملت ايران به داد دخترانتان برسيد، مي‏خواهند دخترهاي شما را به سربازخانه‏ها ببرند. بعد هم شاه يك نطقي كرد كه ما كي مى‏خواهيم دخترها را به سربازخانه‏ها ببريم؟ كه البته بعداً معلوم شد دروغ مي‏گويد و ديديم واقعيت‏هايي كه بين زن و مرد است آن را از بين بردند و ارتش آن‏چناني درست كردند. البته به آن صورت درست نبود و نيست اما براي دفاع چه مانعي دارد؟ در باب جهاد تمام فقها هم فتوا داده‏اند اصلًا دفاع بر كليه مكلفين و غير مكلفين لازم است، حتي بچه. اگر يك وقتي مملكت در مخاطره افتاد و نظام جمهوري اسلامي به خطر افتاد، كليه مكلفين بايد دفاع كنند. آن زمان دفاع به آن صورت بوده و امروز هم به وسيله همين اسلحه گرمي است كه در دست مردم است.
صافي- آموزش نظامي به زن‏ها دادن سابقه شرعي ندارد، اين يك بدعت تازه است حال شما مى‏خواهيد اين بدعت را تأييد كنيد؟
نايب رئيس- آقاي صافي، خواهش مي‏كنم مباحثه نفرماييد و نظم جلسه را رعايت بفرماييد. آقاي فوزي شما؟ (فوزي- عرض كنم كه من موافقم ولي ...) بله؟ لطفاً بلندتر صحبت بفرماييد. (دكترقائمي- مي‏فرمايند موافقند.)
فوزي- من موافقم ولي تذكري دارم. ديروز در اصل 119 من به عنوان موافق اولين نفر بودم كه اسم نوشتم ولي تعدادي از دوستان به عنوان موافق و مخالف صحبت كردند و توجهي به نوبت من نشد اگر الان كسي به عنوان مخالف صحبت كرد من حاضرم به عنوان موافق در اين اصل صحبت كنم.
نايب رئيس- آقاي صافي عملًا به عنوان مخالف صحبت كردند، الان آقاي خزعلي به عنوان موافق صحبت مي‏كنند و بعد از آن رأي مي‏گيريم. آقاي خزعلي بفرماييد.
خزعلي- بسم الله الرحمن الرحيم. به حكم آيه كريمه (وَ أَعِدُّواْ لَهُم مَّا اسْتَطَعْتُم مِّن قُوَّةٍ وَ مِن رِّبَاطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ وَ ءَاخَرِينَ مِن دُونِهِمْ لَا تَعْلَمُونَهُمُ اللَّهُ يَعْلَمُهُمْ) دولت موظف است براي همه افراد در برنامه و امكانات آموزش نظامي فراهم كند (به فرازها دقت بفرماييد.) به طوري كه همه افراد همواره توانايي دفاع مسلحانه از كشور و نظام جمهوري اسلامي ايران را داشته باشند، ولي داشتن اسلحه بايد با اجازه مقدمات رسمي باشد. بحثي داريم به نام جهاد و بحثي به نام دفاع. در جهاد كه به عنوان تهاجم است دولت اسلامي موظف است افرادي از مردان را مجهز كند براي اين كار، براي دعوت به دين و مذهب به طوري كه اگر از دشمن تهاجم نشود، ازجانب مسلمين بايد براي تهاجم دعوت بشود. در زماني كه امام، يعني امام معصوم يا نايب خاصش روي كار باشد جهاد واجب، و لازم است كه مردم از فتنه، از شرك، از بت‏پرستي، از استعباد در آيند و آزاد باشند. يك بحث دومي هم است به نام دفاع. اگر كيان مسلمين در خطر بود، اگر مى‏خواهند ريشه مسلمين را قطع كنند، كشورشان را به باد دهند، اينجا وظيفه تمام مسلمين از زن و مرد است كه به دفاع برخيزند. آن زني كه در هنگام دفاع واقع مي‏شود، بدون داشتن تجربه جنگي مناسب با روز مي‏تواند دفاع كند؟ بحث اينجا، بحث دفاع است. دولت اسلامي بايد روز خطر را در نظر بگيرد كه اگر در درون كشور رخنه كردند و خواستند مانند اندلس به كلي مردم را از بين ببرند، زن و مرد
                        مشروح مذاكرات قانون اساسى‏جلسه‏67-51، ص: 1403
بايد دفاع كنند. يك فقيه با يك متفقه در اينجا توقف دارد؟ اگر بگوييم همه را به اجبار به سربازخانه‏ها ببرند البته اشكال راجع به زن موجود است، اما اگر امكانات فراهم بكنند كه همه مردم توانايي دفاع مسلحانه داشته باشند، چه ايرادي دارد؟ يك روايت يك آيه، يك فتواي فقيهي را شما بخوانيد كه با اين موضوع مخالفت داشته باشد. متن اصل اين است كه (... به طوري كه همه افراد همواره توانايي دفاع مسلحانه از كشور نظام جمهوري اسلامي ايران را داشته باشند.) اگر اجبار باشد كه بخواهند همه را وادار كنند، بله اجبار درست نيست اما اگر امكانات فراهم كردند ... (كرمي- آقا، من در همين‏جا يك سؤال دارم.) اجازه بدهيد حرفم تمام بشود بعد به سؤال شما هم پاسخ مى‏دهم. (كرمي- من بايد همين‏جا، در همين مورد سؤالم را بگويم، مردم هم بايد بدانند.) اجازه بدهيد، آخر اينجا يك آيين نامه‏اي دارد، من صحبتم را عرض مى‏كنم بعد هم شما بفرماييد. هر حرفي هم كه مى‏زنيم مردم مي‏دانند. (كرمي- حرف شما به جز قسمت مربوط به آموزش درست ولي ...) اگر بگذاريد حرفم تمام شود، شايد جوابتان هم در آن باشد.
كرمي- همه حرف جناب‏عالي تا اينجا درست است به استثناء موضوع آموزش. آموزش دادن به زن‏ها به چه وسيله‏اي است؟ (خزعلي- به وسيله زن‏ها.) خوب، پس در اينجا مقيد كنيد، بگوييد اين را آقا، مقيد كنيد كه آموزش دادن به زن‏ها و دخترها بايد حتماً به وسيله زن‏ها صورت گيرد.
خزعلي- آخر صبر كنيد من حرفم را تمام كنم. اجازه مي‏فرماييد من يك مزاح با شما بكنم؟ من نمى‏دانم شما شش ماهه به دنيا آمده‏ايد يا نه ماهه؟
نايب رئيس- آقاي كرمي اجازه دهيد حرفشان را تمام كنند بعد اگر سؤال يا اشكالي بود بفرماييد. آقاي خزعلي ادامه بدهيد.
خزعلي- در اين مورد مى توانم از (نصيبه جراحه) نام ببرم كه وقتي پيغمبر (ص) در جنگ (احد) در فشار واقع شد، او با شمشير جنگ كرد و از پيامبر خدا دفاع نمود. آيا (نصيبه) خلاف شرع عمل كرد يا عالي‏ترين دفاع را انجام داد؟ او آن‏قدر عالي دفاع كرد كه مورد تحسين واقع شد. حالا در آن موقع حساس بيايند به (نصيبه) بگويند كه بيا دفاع را ياد بگير يا قبلًا او بايد آماده باشد و فنون جنگ و دفاع را ياد گرفته باشد؟ در (صفين) زن‏هايي كه مى‏آمدند علي عليه‏السلام آنها را رد مى‏كرد و مي‏گفت كه شما برخلاف رفتار مي‏كنيد البته در مورد آموزش، بايد آموزش دادن به زن‏ها حتماً به وسيله زن‏ها انجام گيرد، اجباري هم در كار نيست بلكه بايد امكانات براي همه فراهم شود. لذا عرض كنم اگر اين عبارت را به دقت بخوانيم متوجه اين معني مى‏شويم كه عبارت بسيار خوب است (... به طوري كه همه افراد همواره توانايي دفاع مسلحانه از كشور و نظام جمهوري اسلامي ايران را داشته باشد.) ما در گرداب توطئه‏ها هستيم، ما در گرداب دسيسه‏ها هستيم بايد زن و مرد ما مجهز و آماده دفاع باشند البته با رعايت دقيق قوانين فقه و نظارت فقهاي ارجمند و رهبر اين اصل با اين قيود تصويب مي‏شود. و ما آيه كريمه (وَ أَعِدُّواْ لَهُم مَّا اسْتَطَعْتُم مِّن قُوَّةٍ وَ مِن رِّبَاطِ الْخَيْلِ ...) اين، خطاب به مؤمنين است. البته مؤمنين بايد با نظر رهبرانشان نيروهاي خود را آماده كنند. اين، بر مسلمين است و وظيفه امت است كه خود را در برابر حملات دشمنان همواره آماده نگاه دارند. (طاهري اصفهاني- ملاحظه بفرماييد نوشته (واعدوا لهم).) بله، براي دشمن.
                        مشروح مذاكرات قانون اساسى‏جلسه‏67-51، ص: 1404
نايب رئيس- آقا «لهم» يعني دشمن. در اين‏كه ضمير «لهم» به كفار و دشمنان بر مي‏گردد بحثي نيست.
خزعلي- اجازه بدهيد آيه قبل آن را بخوانم تا متوجه شويد كه اين ضمير «لهم» به دشمنان و كفار بر مي‏گردد، ملاحظه بفرماييد.
 «وَ إِمَّا تخَافَنَّ مِن قَوْمٍ خِيَانَةً فَانبِذْ إِلَيْهِمْ عَلىَ سَوَاءٍ إِنَّ اللَّهَ لَا يحِبُّ الخَائنِينَ* وَ لَا يحْسَبنَّ الَّذِينَ كَفَرُواْ سَبَقُواْ إِنهُ‏مْ لَا يُعْجِزُونَ* وَ أَعِدُّواْ لَهُم مَّا اسْتَطَعْتُم مِّن قُوَّةٍ وَ مِن رِّبَاطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ وَ ءَاخَرِينَ مِن دُونِهِمْ لَا تَعْلَمُونَهُمُ اللَّهُ يَعْلَمُهُمْ» و بعد از آن:
 «وَ مَا تُنفِقُواْ مِن شىْ‏ءٍ فىِ سَبِيلِ اللَّهِ يُوَفَّ إِلَيْكُمْ وَ أَنتُمْ لَا تُظْلَمُونَ* وَ إِن جَنَحُواْ لِلسَّلْمِ فَاجْنَحْ لهَا وَ تَوَكلْ عَلىَ اللَّهِ إِنَّهُ هُوَ السَّمِيعُ الْعَلِيم».
بحث درباره كفار است، بحث درباره آنهايي است كه پيمان مى‏بندند و خيانت مي‏كنند، بحث درباره كساني است كه مى‏گويند با شما همگام هستيم ولي در موقع خطر كنار مي‏كشد.
صافي- آقاي خزعلي، اگر اين‏طور كه مي‏فرماييد بود روز عاشورا هم حضرت زينب عليها سلام شمشير به دست مى‏گرفتند و براي دفاع از سيدالشهداء جنگ مى‏كردند. قبلًا هم عرض آموزش نظامي براي زنان سابقه ندارد و اگر امر لازم و مستحسني بود حضرت رسول اكرم (ص) به حضرت زهرا سلام الله عليها و حضرت علي (ع) به حضرت زينب آموزش نظامي مي‏دادند. اين يك بدعتي بود كه در دوره طاغوت براي هتك صيانت زنان رايج كردند، ديگر شما اين بدعت را تأييد نفرماييد مثل اين‏كه جناب‏عالي همه كتب فقه را در اين مورد بررسي كرده‏ايد كه اظهار اطلاع مي‏فرماييد. مطلب بسيار حساس است و نبايد در مورد چنين مسأله مهمي مغلطه كرد.
خزعلي- جواب: دفاع لازم است يا نه؟ براي زن و مرد در موقع خودش دفاع لازم است يا نه؟ اگر لازم باشد پس وسيله هم لازم دارد.
نايب رئيس- جوانب مسأله روشن است، متشكر آقاي خزعلي لطفاً بفرماييد بنشينيد مى‏خواهم اين اصل را براي رأي‏گيري بخوانم.
كرمي- اگر جنبه شرعي نداشته باشد من از همين الان به دو مورد اين اصل رأي ممتنع مي‏دهم.
نايب رئيس- آقاي كرمي، جنبه شرعي كه معلوم است دارد. (كرمي- از كجا معلوم است كه دارد آقا؟) براي اين‏كه ما در اصل چهار اين را گفته‏ايم در تمام كيفيت‏ها.
پرورش- آقاي كرمي چرا خلاف اسلام است؟ خلاف اسلام را فقط و فقط شما مي‏فهميد و ديگران كه در اين مجلس حضور دارند از فقه هيچ چيزي نمى‏دانند؟ اگر جناب‏عالي مخالف هستيد رأي مخالف هم مى‏دهيد و ديگران هم تكليف خودشان را مى‏دانند.
نايب رئيس- من فكر مي‏كنم مطلب كاملا روشن است.
گلزاده غفوري- من يك يادداشتي خدمتتان فرستادم، آن را بخوانيد و اگر دوستان موافق هستند به همان صورت اصلاح كنيد.
رباني شيرازي- سر جواب سؤال من درباره آيه داده نشد. اين آيه كه در صدر اصل آورده‏ايد اصلًا مربوط به اين اصل نيست.
نايب رئيس- ما تشخيص مى‏دهيم كه مربوط هست.
                        مشروح مذاكرات قانون اساسى‏جلسه‏67-51، ص: 1405
رباني شيرازي- خير، تشخيص نمى‏دهيد، «قوه» يعني نيرو
تهراني- آقاي دكتر اگر فقط يك عبارت «بر طبق موازين اسلامي» را اضافه كنيد همه مشكلات حل مي‏شود. اين پيشنهاد را من كتباً خدمتتان فرستاده‏ام.
نايب رئيس- با اين‏كه ما گفتيم كه در اصل چهار اين موضوع آمده است براي رفع هر گونه شبهه از هر كس، اگر لازم مى‏دانيد اينجا نوشته شود «... دولت موظف است براي همه افراد كشور برنامه و امكانات آموزش نظامي را بر طبق موازين اسلامي فراهم كند.» (نمايندگان- بله، ما موافقيم.) پس دقت بفرماييد يك‏بار ديگر اين اصل را با توجه به اصلاحات، براي رأي‏گيري با ورقه مي‏خوانم:
اصل 126 (اصل يكصد و پنجاه و يكم)- به حكم آيه كريمه «وَ أَعِدُّواْ لَهُم مَّا اسْتَطَعْتُم مِّن قُوَّةٍ وَ مِن رِّبَاطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ وَ ءَاخَرِينَ مِن دُونِهِمْ لَا تَعْلَمُونَهُمُ اللَّهُ يَعْلَمُهُمْ» دولت موظف است براي همه افراد كشور برنامه و امكانات آموزش نظامي را بر طبق موازين اسلامي فراهم كند، به طوري كه همه افراد همواره توانايي دفاع مسلحانه از كشور و نظام جمهوري اسلامي ايران را داشته باشند، ولي داشتن اسلحه بايد با اجازه مقامات رسمي باشد.
نايب رئيس- لطفاً گلدان‏ها را براي اخذ رأي ببريد. از آقايان منشي‏ها هم خواهش مي‏كنم در اخذ و شمارش آراء نظارت بفرمايند.
                         (اخذ رأي به عمل آمد و نتيجه به شرح زير اعلام شد)

نايب رئيس- نتيجه رأي‏گيري، عده حاضر موقع اخذ رأي شصت نفر، شماره كل آراء شصت رأي، آراء موافق پنجاه و دو رأي، آراء ممتنع هشت رأي و آراء مخالف هيچ، بنابراين تصويب شد، تكبير (حضار سه مرتبه تكبير گفتند).
8- پايان جلسه‏
نايب رئيس- فردا صبح ساعت هشت جلسه گروه‏ها تشكيل مي‏شود تا انشاءالله بتوانيم كارمان را ادامه بدهيم. جلسه ختم مي‏شود.
 (جلسه ساعت هفده وچهل دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏67-51، ص: 1407
                        جلسه پنجاه و دوم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت نه و نيم روز سوم آبان ماه 1358 هجري شمسي برابر با چهارم ذيحجه 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت جلسه و بيانات آقاي دكتر بهشتي (نايب رئيس) به مناسبت راهپيمايي روز جمعه چهارم آبان ماه 1358
2- طرح و تصويب اصل 131 (اصل پنجاه و يكم)
3- طرح اصل 132
4- طرح و تصويب اصل 133 (اصل پنجاه و دوم)
5- طرح و تصويب اصل 134 (اصل پنجاه و سوم)
6- طرح و تصويب اصل 135 (اصل پنجاه و چهارم)
7- طرح و تصويب اصل 136 (اصل پنجاه و پنجم)
8- طرح اصل 138
9- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏67-51، ص: 1409
1- اعلام رسميت جلسه بيانات آقاي دكتر بهشتي (نايب رئيس) به مناسبت بزرگداشت راهپيمايي روز جمعه چهارم آبان ماه 1358
نايب رئيس- رسميت جلسه اعلام مي‏شود. بسم الله الرحمن الرحيم‏
همان‏طور كه نمايندگان محترم و عموم ملت مسلمان انقلابي‏مان خبر دارند در اثناي اين انقلاب پرشكوه، استعمار لجوج و سمج كه نمي‏تواند از منافع خودش در هيچ منطقه‏اي از مناطق دنيا چشم بپوشد، در راه پيشرفت اين انقلاب توطئه‏هاي گوناگون و تحريكات و سمپاشي‏ها و جدا افكني‏هايي دارد كه باز هم خواهد شد، به همين دليل ملت انقلابي ما جزو يكي از تاكتيك‏ها و وظايف خود مي‏داند كه هر چندي يك‏بار پيوند خودش را با آرمان‏هاي مشخص انقلاب و رهبري پرارج در راه انقلاب نشان بدهد كه به مناسبت يك نوع خاص از اين سمپاشي‏ها و جنگ رواني خاص كه در اين ايام همه‏مان شاهد و ناظر آن بوديم احساس شد يكي از همان مواقع فرا رسيده است كه ملت عزيز ما از همه قشرها اعم از روحانيت، دانشگاهي، فرهنگي، اداري، كارگر، كشاورز، پيشه‏ور، بازاري و ارتشي همه بايد بار ديگر بياييم و يك‏جا جمع بشويم و بيعتي را كه با امام و با رهبر و با آرمان انقلاب بسته‏ايم تجديد كنيم.
اين مسأله تجديد بيعت در نشيب و فرازهاي يك ملت در انقلاب مقدس اسلام از عصر خود پيغمبر صلوات الله و سلامه عليه جنبه تاريخي دارد بنابراين روز جمعه فردا چهارم آبان از طرف روحانيت و ساير احزاب و گروه‏هاي سياسي اعلام شد كه در خط امام، انجمن‏ها و جمعيت‏ها يك راهپيمايي پرشكوه به سمت محل نماز جمعه كه نماز الهي است و نقش بزرگ سياسي و هدف آفرين در طول تاريخ اسلام داشته است و خواهد داشت برگزار شود و اميدوارم كه ملت عزيز ما و روحانيت متعهد و مبارز و گروه‏هاي ديگر همه فردا در اين راهپمايي پرشكوه شركت بكنند تا دشمن بداند نيرنگ‏هاي او در جامعه انقلابي ما مؤثر نمي‏افتد «وَ مَكَرُواْ وَ مَكَرَ اللَّهُ وَ اللَّهُ خَيرُ الْمَاكِرِين» انتظارم از دوستان اين است كه آن كساني كه براي نماز جمعه به شهرها تشريف مي‏برند در سخنانشان در اين زمينه عنايت بفرمايند كه روشنگري بيشتري داشته باشند و دوستاني هم كه اينجا تشريف دارند سعي مي‏كنيم همه با هم در اين راهپيمايي باشكوه شركت بكنيم.
دكتر ضيائي- نمايندگان مجلس خبرگان تقاضا دارند كه اين بيانات شما هم امروز و هم امشب در راديو و تلوزيون پخش شود تا همه مردم از اين خبر مطلع شوند.
نايب رئيس- بله، متشكرم از دستگاه تلويزيون و راديو استدعا مي‏كنيم كه ان شاالله همين روز و امشب و حتي فردا صبح اين پيام را از تلويزيون و راديو پخش نموده تا ملت عزيز ما هم از اين جريانات اطلاع پيدا كنند. (رحماني- بيانات جناب‏عالي از طرف تمام‏
                        مشروح مذاكرات قانون اساسى‏جلسه‏67-51، ص: 1410
نمايندگان مجلس خبرگان اظهار شده است.) تشكر مي‏كنم. آقاي اوشانا فرمايشي داريد بفرماييد.
دكتربيت اوشانا- بنده مأموريت دارم از طرف اقليت‏هاي مذهبي اين فستيوال بزرگ باشكوه را اعلام كنم كه ملت عزيز بدانند فقط مسلمانان نيستند كه در اين راهپيمايي باشكوه شركت مي‏كنند بلكه آنها هم پشتيباني خودشان را در مقام دوستي و همبستگي اظهار داشته و در اين راهپيمايي پرشكوه شركت خواهند كرد و دوش به دوش دوستانشان همراه خواهند بود.
نايب رئيس- متشكرم، جز اين هم انتظاري نمي‏رفت زيرا ملت ما ملتي است به هم پيوسته كه در اين جامعه مسلمان، كليمي، زرتشتي و مسيحي هم مي‏توانند در اين شعارها در جوي سعادتمند زندگي كنند و اين جو هم ان شاءالله روز به روز براي همه سعادتمندتر خواهد شد. آقاي فاتحي فرمايشي داريد بفرماييد.
فاتحي- لطفاً تقاضا دارد كه بفرماييد اين پيام را از طرف نمايندگان مجلس خبرگان به تمام اقصي نقاط مملكت برسانند زيرا اين امري ضروري و لازم و بلكه واجب كه در تمام شهرها و قراء و قصبات هم بايد اين عمل انجام بگيرد.
نايب رئيس- بسيار خوب چون اين اخبار عيناً منعكس مي‏شود من ديگر تكرار نمي‏كنم و وارد دستور مي‏شويم.
كرمي- افراد حاضر در جلسه خيلي محدودند.
طاهري اصفهاني- همه رأي مي‏دهند و ما هم رأي داده‏ايم و ظاهراً نظري نيست، بنابراين لطفاً اصول را بخوانيد و رأي بگيريد و اميدوارم كسي مخالفتي نكند و تكرار نشود.
نايب رئيس- ما بعضي از اصول را داريم كه اگر دوستان موافقت داشته باشند آنها را به رأي بگذاريم چون اگر اطلاع داشته باشيد در جلسه گروه‏ها رويش بحث شد و احتياج به مذاكره و تكرار ندارد.
طاهري اصفهاني- ديروز همه آقايان به‏اين اصل رأي دادند.
كرمي- آقا رأي بگيريد به شرط آن‏كه كسي مخالفت نكند.
دكتر ضيائي- بعضي از آقايان نمايندگان نيستند و بعضي هم به رحمت خدا رفتند اين عده حاضر ما به حد نصاب نمي‏رسد چون بايستي قانوناً اقلا چهل و هشت نفر باشند بنابراين اگر به همين ترتيب آقايان موافقت كنند بهتر است.
نايب رئيس- بسيار خوب اين نظر دوستان است و ما هم مي‏پذيريم و فعلا يك نفر هم به عده حاضرين اضافه شد بنابراين چهل و شش نفر براي شروع مذاكرات كافي به نظر مي‏رسد و يك قدري هم در اين باره مطالعه مي‏كنيم.
امروز بنا است از اصل 127 تا 131 يكي دو مطلب است كه لازم مي‏دانم تذكر داده شود زيرا آن اصل‏ها تمام نيست و مي‏گذاريم براي روز شنبه كه در جلسه گروه‏ها بررسي بيشتري بشود و بعد مطرح كنيم.
2- طرح وتصويب اصل 131 (اصل پنجاه و يكم)
نايب رئيس- با اجازه دوستان از 131 شروع مي‏كنيم، آقاي آيت لطفاً اصل 131 را بخوانيد البته اين اصل‏ها را بخش، بخشش مي‏كنيم و هر بخشي را عليحده مي‏خوانيم.
                        مشروح مذاكرات قانون اساسى‏جلسه‏67-51، ص: 1411
اصل 131- هيچ موقع ماليات وضع نمي‏شود مگر به موجب قانون. موارد معافيت و بخشودگي و تخفيف مالياتي به موجب قانون مشخص مي‏شود.
نايب رئيس- آقاي خامنه‏اي جناب عالي نظري داريد؟ بفرماييد.
خامنه‏اي- راجع به‏اين موارد معافيت بايد عرض كنم كه اينها چه مواردي است زيرا اين بهانه‏اي به دست مقننين بعدي مي‏دهد يعني ممكن است دولت اين را به عده‏اي تحميل كند و بگويد جز دستگاه‏هاي دولتي و نظاير آنها كه از ماليات معاف هستند اين قانون را به عده‏اي بچسبانند. ما بايد مشخص كنيم به عقيده بنده اگر موارد معافيت را ذكر نكنيم اشكالي ايجاد نمي‏كند جز اين‏كه اگر بگذاريم بهانه‏اي باشد براي فرار از ماليات كه به دست عده‏اي بيافتد.
نايب رئيس- اين حسنش اين است كه ماليات‏هايي كه احياناً خارج از مجلس تصويب مي‏شود نفي مي‏كند.
خامنه‏اي- به مجلس شوراي ملي مي‏برند و تصويبش مي‏كنند.
رحماني- هيچ نوع ماليات وضع نمي‏شود مگر به موجب قانون، قانون براي وضع است و اين‏كه آقا مي‏فرمايند دور است و دور را اصلاح كنيد.
نايب رئيس- هيچ نوع دور نيست برادر عزيز و قانون است زيرا گفته تنها با قانون است كه مي‏توان از كسي ماليات گرفت و با تصميماتي كه رويش گرفته شده مطيب روشن است زيرا گفته است «هيچ نوع ماليات وضع نمي‏شود مگر به موجب قانون» ممكن است فردا هيأت دولت بيايد و بخواهد ماليات وضع كند مي‏گوييم هيأت دولت نمي‏تواند ماليات وضع كند اين وضع ماليات از وظايف خاص قانون است.
يزدي- به آقا بفرماييد كه دور جايز است.
رحماني- اگر بنويسيد «اخذ نمي‏شود» بهتر از وضع نمي‏شود است چون وضع قانون است.
گلزاده غفوري- ممكن است به وسيله قانون سوء استفاده‏هايي بشود. بنويسيد «به موجب قانون مجلس شوراي ملي» كه جلو سوء استفاده را بگيريد.
نايب رئيس- آقا خودتان كه به قانون وارد هستيد اصطلاحاً يك كشوري كه مجلس دارد نوشتن اين جمله صحيح نيست مثل اين‏كه بگوييم اصلا ما به اصطلاح كار نمي‏كنيم (غفوري- نمي‏تواند به ديگران تفويض كند.) خير آقا جلوتر آمده است. ما اصلاحاتي داريم مثل قانون، تصويب نامه، آيين نامه، اينها اصطلاح است، بنابراين اين يك مقداري نشانه رعايت نكردن اصطلاحات است كه اين هم در قانون اساسي خوب نيست. بنابراين اصل را براي رأي‏گيري مي‏خوانم:
اصل 131 (اصل پنجاه و يكم)- هيچ نوع ماليات وضع نمي‏شود مگر به موجب قانون. موارد معافيت و بخشودگي و تخفيف مالياتي به موجب قانون مشخص مي‏شود.
نايب رئيس- لطفاً گلدان‏ها را براي رأي‏گيري ببريد.
 (اخذ رأي به عمل آمد و نتيجه آن به شرح زير اعلام شد)
نايب رئيس- عد حاضر در جلسه پنجاه و دو نفر، تعداد كل آراء پنجاه و دو رأي، موافق چهل و نه نفر، ممتنع سه نفر، مخالف هيچ، بنابراين تصويب شد، تكبير (حضار سه مرتبه تكبير گفتند).
                        مشروح مذاكرات قانون اساسى‏جلسه‏67-51، ص: 1412
3- طرح اصل 132
نايب رئيس- اصل 132 قرائت مي‏شود.
اصل 132- نظام مالياتي بايد عادلانه باشد و چنان برقرار شود كه هر كس از امكانات، مواهب طبيعي و خدمات جامعه بهره بيشتر برد، بار هزينه‏هاي عمومي بيشتري را بر عهده بگيرد.
نايب رئيس- خانم گرجي بفرماييد.
خانم گرجي- آقاي دكتر بهشتي، يا اين اصل شامل افراد كم درآمد هم مي‏شود؟ و هيچ معافيتي به آنان تعلق نمي‏گيرد؟
نايب رئيس- اين‏كه گفتيم «عادلانه» كه معنايش اين است كه براي كسي كه كم درآمد است ماليات وضع نكنند و الا اين عادلانه نيست.
خانم گرجي- اينجا نوشته مواهب طبيعي، آيا هر كسي از اين مواهب استفاده مي‏كند مثلا يك خانواده‏اي كه شش نفرند و درآمد چنداني هم ندارند اينها هم بايد ماليات بدهند؟
نايب رئيس- در اينجا يك كلمه «بيشتر» قيد شده است. (خانم گرجي- ولي براي بعضي‏ها همان دادن كمش هم مشكل است.) دقت بفرماييد عبارت اين است «هر كس از امكانات، مواهب طبيعي و خدمات جامعه بهره بيشتري برد او بايد ماليات بيشتري بدهد.» مثلا يك مهندس كه خدا به او موهبت استعداد درس خواندن و فراگيري بيشتري داده مي‏تواند در برابر كارش درآمد كافي بيشتر داشته باشد و از يك كارگري كه از نظر استعدادهاي كافي كه در آن رشته بايد تحصيل بكند نداشته با يك كارگر ساده كه اجرت دارد در اين باره مي‏گوييم آن كسي كه بيشتر بهره‏مند مي‏شود بايد سهم بيشتري بدهد ولي اگر آن كارگر واقعاً در حدي است كه فقط به اندازه زندگيش درآمد دارد كه چيزي نمي‏دهد و اگر كمتر از زندگيش هم باشد كه چيزي هم مي‏گيرد.
طاهري اصفهاني- در اصل گفته شده است كه معافيت و بخشودگي، اين جمله خودش شامل اشخاص كم درآمد مي‏شود.
نايب رئيس- خير، منظور ايشان اين است كه معافيت پس از وضع است در حالي كه ما اينجا گفتيم مقصود همان گرفتن است.
طاهري اصفهاني- بخشودگي هم پس از وضع است.
اشراقي- اگر اين‏طور بنويسيم بهتر است، هر كس كه دخلش و كسبش بيشتر است به آن تناسب از او ماليات گرفته شود، مواهب طبيعي و امثال اين چيزها ممكن است اشكالاتي ايجاد بكند مثلا يك نفر مي‏آيد و مي‏گويد اين زمين و اين باغي كه شما نشسته‏ايد و يا شما دكتر هستيد، شما مهندس هستيد ماليات بيشتري بايد بدهيد. اين اسباب دردسر مي‏شود، هر كس دخلش بيشتر است به همان نسبت ماليات بيشتري بايد بدهد، اين جمله مواهب طبيعي تا اندازه‏اي بغرنج است.
نايب رئيس- آقاي اشراقي بنده فكر نمي‏كنم چون در حقيقت بيان اين است كه هر كس از مواهب و خدمات جامعه بهره بيشتر مي‏برد. در ذيل اين عبارت يك اصلاحي را آقاي منتظري پيشنهاد فرمودند «بار هزينه‏هاي عمومي را بيشتر بر عهده بگيرد» چون عبارت اين‏جور بهتر است‏
                        مشروح مذاكرات قانون اساسى‏جلسه‏67-51، ص: 1413
با اين اصلاح موافقيد؟ آقاي فاتحي فرمايشي داريد بفرماييد.
فاتحي- اين مطلب هنوز براي ما روشن نشده است زيرا در اسلام دو نحوه ماليات وجود دارد به نام خمس و زكات كه اينها ماليات شرعي است و طبق نص دستورات قرآن بايد بالاجبار از مسلمين بگيرند طبق آيه «خُذْ مِنْ أَمْوَالهِمْ»، «وَ اعْلَمُواْ أَنَّمَا غَنِمْتُم مِّن شىْ‏ءٍ فَأَنَّ لِلَّهِ خُمُسَهُ وَ لِلرَّسُولِ» كه اين دو آيه مربوط به خمس و زكات بايد خواه ناخواه اجرا شود نحوه ارتباط اين نظام مالياتي با اين نظام اسلامي چگونه است و اين را بايد طوري تنظيم كنيم كه در صورتي كه تكافو نداشت و آن‏طوري كه در قرآن امر شده ضرورت ايجاب كرد منجر به ماليات جديد شود.
نايب رئيس- توجه بفرماييد، وقتي كه گفتيم قانون تكليفش را معين مي‏كند معنايش اين است كه اين قانون با رعايت كليه موازين معين مي‏كند، اين قانون اساسي است و شما انتظار داريد تمام جزئياتي را كه در يك قانون عادي وجود دارد در قانون اساسي بگنجانيد. شما در قانون اساسي بايد مبادي را رعايت كنيد.
فاتحي- اساسي‏تر از اين چيست آقا؟ شما بايد دولت را ملزم كنيد كه بالاجبار اين دو ماليات مهم اسلامي كه عبارت از خمس و زكات باشد از مردم بگيرد.
نايب رئيس- توجه بفرماييد دولت علاوه بر آنها اگر مالياتي وضع مي‏كند ... (فاتحي- پس اين جمله را آنجا اضافه كنيد.) (تهراني- آن ربطي به اين اصل ندارد.) (فاتحي- در صورتي كه يك نفر مسلمان باشد و استطاعت هم داشته باشد واجب است كه از او گرفته بشود.) بسيار خوب اجازه بدهيد، آقاي خامنه‏اي.
خامنه‏اي- عرض كنم درباره نظام مالياتي كه اينجا نوشته‏اند «عادلانه» باشد اين درست است اما دولت هميشه براي تأمين مخارج خودش پول جمع مي‏كند علاوه بر اين‏كه ما رعايت حال مردم را در نظر مي‏گيريم نياز هزينه‏هاي عمومي را هم بايد اضافه كنيم. بنابراين بايد بنويسيم «عادلانه و متناسب با نياز جامعه باشد» براي اين‏كه ممكن است فردا دولت بيايد و بگويد براي فلان كار فلان قدر بودجه لازم داريم و بايد از طريق ماليات تأمين بشود بنابراين دولت نبايد آزاد باشد كه پشت سر هم لايحه بدهد كه فلان ماليات را بدهيد.
نايب رئيس- پس اين ظلم است، يعني اگر دولت بدون جهت و بي‏نياز يك دستگاهي را به وجود مي‏آورد ظلم است.
خامنه‏اي- ممكن است شما بگوييد كه ظلم است ولي ديگران معلوم نيست اين كلمه را قبول داشته باشند و مطلب ديگر اين‏كه اهم منابع ماليات‏ها درآمد است و حتي آن را تصاعدي مي‏گذارند چون ما گفته‏ايم امكانات مواهب طبيعي و خدمات جامعه صراحتي در ماليات بر درآمد ندارد و بيشتر شامل ماليات بر مصرف مي‏شود. در فرانسه يك موقعي ماليات بر پنجره و لوله بخاري گذاشته بودند و مي‏گفتند هر كس خانه‏اش پنجره زيادتري دارد معلوم مي‏شود كه امكانات بيشتري دارد يا اگر لوله بخاريش زيادتر بود مصرف سوختش بيشتر بوده است و بهره بيشتري مي‏برد. يكي از امور اركان يك مملكتي اين است كه ماليات بر مصرف مي‏بندند و خدمات و امثال اينها، ثقل ماليات روي ماليات غير مستقيم است مى‏برد يعني بر مصرف. استفاده از مواهب طبيعي يعني هوا، پارك خيابان هر كس در خيابان وسيع‏تري هست شهرداري‏
                        مشروح مذاكرات قانون اساسى‏جلسه‏67-51، ص: 1414
به خودش حق مي‏دهد كه عوارض بيشتري مثلا از او بگيرد پس بايد يك طوري وضع كنند كه خلاف شرع يا به قدري محدود كنند كه دست دولت را با وضع قوانين ماليات‏هاي غير مستقيم باز نگذارد براي اين‏كه هيچ قانوني ما براي ماليات غير مستقيم نداريم زيرا كسي كه قند مي‏خرد، شكر مي‏خرد اين‏قدر قيمتش بالا است كه هزينه عمومي يك كسي كه سيگار نمي‏كشد يا درآمدش از او بيشتر است كنترل كنند.
نايب رئيس- لازم مي‏دانم اين تذكر را بدهم كه در اين شرايط كنوني راجع به قند و شكر و ساير نيازهاي عمومي علاوه بر اين‏كه چيزي عايد دولت نمي‏شود بايد مقدار زيادي هم رويش بگذارد تا بتواند به اين قيمت فعلي بفروشد. بنابراين براي دوستان در اين مورد سوء تفاهم پيش نيايد.
اشراقي- به عقيده بنده اين «درآمد» را بايد اينجا بگذاريم و الا يكي دو سه نفر رأي نمي‏دهند و اين كار لنگ مي‏ماند.
نايب رئيس- بسيار خوب، آقاي يزدي بفرماييد.
يزدي- اين كلمه «بيشتر مي‏گيرد» به عبارت سكته مي‏زند بنابراين به جاي مي‏گيرد اگر «بر» بگذاريم بهتر است.
نايب رئيس- اصلا بنويسيم «بيشتر بهره مي‏برد» يعني بار هزينه بيشتري را بر عهده دارد. آقاي طاهري خرم‏آبادي بفرماييد.
طاهري خرم‏آبادي- اين اصل در مقام اين نيست كه بگويد حدود ماليات چقدر است كه بعضي اوقات بگويد از ماليات معاف باشد و يا در آن مواردي كه وضع مي‏شود براي چيزهايي كه قرار داده مي‏شود بايد عادلانه باشد يعني اين‏طور نباشد كه آن كسي كه درآمد بيشتري دارد كمتر ماليات بدهد.
نايب رئيس- آقاي بني صدر فرمايشي داريد بفرماييد.
بني صدر- بنده مي‏خواستم عرض كنم اتفاقاً همين‏طور هم هست وقتي كه خيابان وسيع شد نتيجه‏اش و معنايش اين است كه دولت در آن خيابان بيشتر خرج مي‏كند يعني كسي كه در آن خيابان نشسته بيشتر استفاده مي‏كند و در جنوب شهر آن‏طور است ولي در شمال شهر خيابان‏هاي قشنگي وجود دارد.
نايب رئيس- آقاي رشيديان بفرماييد.
رشيديان- بنده ضمن اين‏كه مطالب آقاي خامنه‏اي را تأييد مي‏كنم در اينجا بحث اين نيست كه مثلا خياباني را عريض‏تر يا زيباتر بكنند اين نابرابري در برخورداري از مواهب طبيعي و خدمات جامعه را تأييد كرده است و اين سر نخي به دست دولت مي‏دهد كه در بعضي از اماكن بيشتر خرج بكند و در بعضي از جاها اين خدمات را به يك عده مردم تخصيص بدهند و خيال نمي‏كنم اين در قانون اساسي عادلانه باشد بايد وضع درآمد او را معين كرد و با تشخيص دخل و خرج زائد، نابرابري را براي درآمد اشخاص فراهم كرده‏ايم.
نايب رئيس- اگر بنويسيم هر كس درآمد بيشتري دارد معنايش همان است كه زمينه نابرابري را براي درآمد اشخاص فراهم كرده‏ايم.
رشيديان- البته همه افراد درآمدهاي متفاوتي دارند و اين‏كه شما مي‏فرماييد غير از آن‏
                        مشروح مذاكرات قانون اساسى‏جلسه‏67-51، ص: 1415
است. دولت موظف است نسبت به همه رعايت عدالت را برقرار كند چون ما الان مي‏گوييم كه درآمد و بودجه مملكت بايد به تساوي بين همه تقسيم و خرج بشود و يكي از انحرافات و تجاوزات رژيم گذشته هم همين بود كه بودجه هنگفتي از اين مملكت را در يك شهر يا يك منطقه‏اي كه مي‏خواستند، خرج مي‏كردند و اين يك سر نخي به دست دولت‏ها بود كه براي بعضي جاها چنين خرج‏هايي مي‏كردند.
نايب رئيس- جواب اين را ما در اصل 128 داده‏ايم كه ان شاء الله در گروه اقتصاد بحث و روشن مي‏شود. آنجا نوشته است كه بهره‏برداري از منابع طبيعي و استفاده از درآمدهاي ملي در سطح استان‏ها و مناطق و توزيع فعاليت‏هاي اقتصادي ميان مناطق كشور نبايد تبعيض در كار باشد به طوري كه هر منطقه فراخور امكانات رشد خود سرمايه و امكانات لازم در دسترس داشته باشد به نحوي كه نابرابري فاحش اقتصادي از بين برود. آقاي طاهري اصفهاني بفرماييد. (طاهري اصفهاني- ديگر هيچ حرفي ندارد و تمام آقايان موافق‏اند كه رأي بگيريد.) اين مسائل از نظر بيان مقصود فرقي ندارد اگر كسي درآمد بيشتري دارد يا اين است كه توانسته در جامعه شكوفاتر بشود پس طوري است كه اين اشخاص در هر حال از مواهب طبيعي و خدمات جامعه بهره بيشتري برده است، بنابراين دوستان عزيز نگران نشوند.
رباني شيرازي- اشكال بنده اين است كه‏آيا مقصود از اين‏كه درآمد را اضافه كنيم چيست؟
نايب رئيس- ممكن است بنويسيم كسي كه درآمد بيشتري دارد.
بني صدر- ممكن است مثل آمريكا يا همه كشورهاي سرمايه‏داري كه صاحبان كارخانه‏ها بر مي‏دارند و براي خودشان خرج درست مي‏كنند مثلا كسي كه چندتا كارخانه دارد و مثلا از هزار كارخانه مبالغ هنگفتي درآمد داشته و خرجش هم ناچيز بوده است آن وقت براي اين‏كه از سود كارخانه‏هايش سود كارگران را ندهد مي‏گويد اين كارخانه ضرر كرده و از بقيه كارخانه‏ها منفعت مي‏برد كه اين باز مي‏شود مثل همان رژيم سابق كه آقاي فلان چندين شركت درست مي‏كرد اينها چيزهايي است كه باز قضيه درآمد و خرج و فلان مي‏شود. پس بايد نوشت برخورداري از مواهب طبيعي و درآمد بيشتر و اين قبيل چيزها.
نايب رئيس- اجازه بفرماييد، آقاي رباني شيرازي بفرماييد.
رباني شيرازي- يعني شما مي‏فرماييد ماليات بر درآمد نباشد؟
بني صدر- چرا بايد باشد ولي بنويسيد «امكانات».
رشيديان- بلي، ما مي‏گوييم از امكانات كه يكي از آن امكانات هم درآمد بيشتر است، و يكي از آن امكانات هم ممكن است توليد و مصرف باشد و ما بايد مصرف را زياد كنيم.
نايب رئيس- مي نويسيم هر كس از امكانات و مواهب طبيعي و خدمات جامعه بيشتر بهره مي‏برد و درآمد بيشتري دارد. يعني آن را اضافه مي‏كنيم.
طاهري اصفهاني- به چه فرمي مي‏خواهيد اضافه كنيد؟ بنويسيد «درآمد» يا «درآمد بيشتري».
نايب رئيس- بسيار خوب گذاشتن يك «يا» اشكالي ندارد.
رباني شيرازي- بايد نوشت هر كس كه درآمد بيشتري دارد و يا از امكانات بيشتري برخوردار است.
                        مشروح مذاكرات قانون اساسى‏جلسه‏67-51، ص: 1416
نايب رئيس- «يا» كه مي‏گوييم «علي سبيل منع الخلو» است يعني «مانعه الجمع» نيست.
بني صدر- بنده مي‏خواستم كه هر كس در موقعيت بهتري بود ماليات بيشتري بدهد، مثلا من اگر در بهترين جاي شهر زندگي مي‏كنم بايد ماليات بيشتري بدهم.
حيدري- يك نفر كه در جايي زندگي مي‏كند كه از آب و هواي خوب استفاده مي‏كند بنابراين بايد دوتا ماليات بدهد يكي براي مواهب طبيعي كه لذت مي‏برد و يكي هم براي درآمدي كه دارد و بايد ماليات بر درآمد بدهد.
نايب رئيس- در اين باره زياد صحبت شد و ان شاء الله كه دوستان مخالف نيستند و موافق‏اند و اين اصل را براي رأي‏گيري مي‏خوانم. حال اجازه بدهيد آقاي حيدري كه بنويسيم يك مالياتي بگيريم براي آن بنده خدايي كه در يك مناطق بد آب و هوايي زندگي مي‏كند اقلا كولري مجاني به آن بدهيم، موافقيد؟ (حيدري- اين جريمه آن شخص است؟) نه اين جريمه‏اش نيست اگر مي‏گوييم مثلا ساكنين بلوچستان و مناطق گرمسير و كوير را اجازه بدهيم بيايند اينجا بنشينند آن‏وقت جايشان تنگ مي‏شود، آن بايد آنجا باشد و مشغول فعاليت هم باشد ولي يك سهمي به او بدهيد. اصل 132 براي رأي‏گيري قرائت مي‏شود.
اصل 132- نظام مالياتي بايد عادلانه باشد و چنان برقرار شود كه هر كس از امكانات يا مواهب طبيعي و خدمات جامعه بهره بيشتر مي‏برد يا درآمد بيشتري دارد، بار هزينه‏هاي عمومي را بيشتر بر عهده گيرد.
 (اخذ رأي به عمل آمد و نتيجه آن به شرح زير اعلام شد)
نايب رئيس- عده حاضر در جلسه پنجاه و چهار نفر، شمار كل آراء پنجاه وچهار رأي، موافق چهل و پنج نفر، ممتنع هفت نفر، مخالف دو نفر، بنابراين تصويب نشد چون هفت نفر ترديد داشته‏اند.
رحماني- به اين دليل رأي نياورد كه اين ماليات بر مصرف است چون وسعت خيابان‏ها كه منشاً ماليات نمي‏شود.
نايب رئيس- بسيار خوب آقاي خامنه‏اي بفرماييد.
خامنه‏اي- بنده پيشنهاد مي‏كنم شما دعوت كنيد دو نفر كارشناس مالياتي بيايند اينجا و آن چيزهايي كه به نظرشان ناقص و زائد مي‏رسد مرتفع كنند.
تهراني- همه مسائل توضيح داده شده و رأي گرفتند.
نايب رئيس- در جلسه گروه‏ها همه اين مطالب مطرح شد و رويش بحث شده است. اصل بعدي براي طرح خوانده مي‏شود.
4- طرح وتصويب اصل 133 (اصل پنجاه و دوم‏
اصل 133- بودجه كل كشور به ترتيبي كه در قانون مقرر مي‏شود از طرف دولت تهيه و براي تصويب به شوراي ملي تسليم خواهد شد. هر گونه تغيير در ارقام بودجه نيز تابع مراتب مقرر در قانون خواهد بود.
نايب رئيس- آقاي دكتر غفوري بفرماييد.
گلزاده غفوري- با توجه به اين‏كه در اين نظام جديد دادگستري تأسيس شوراي عالي‏
                        مشروح مذاكرات قانون اساسى‏جلسه‏67-51، ص: 1417
قضائي در نظر گرفته شده كه بودجه شوراي عالي قضائي مستقلا و مستقيماً تقديم مجلس بشود و ديگر وزير دادگستري نيست كه آن را ببرد. اگر دوستان صلاح بدانند در آنجا نوشته شود با رعايت اصلي كه در شوراي عالي قضائي مي‏آيد يا نوشته بشود كه در اين قانون مقرر شده و مي‏شود، يك كلمه «شده» اضافه بشود به طوري كه آن استقلالي كه براي شوراي عالي قضائي در نظر گرفته شده است كه بودجه‏اش را مستقلا و مستقيماً اين را تشخيص بدهيم كه براي داشتن يك دادگستري صحيح لازم نيست كه واسطه‏اي داشته باشيم براي بودجه، اين را محبت بفرماييد و مرقوم بفرماييد.
نايب رئيس- آقاي دكتر غفوري مگر مي‏شود كه يك جايي از مملكت باشد كه بداند مملكت چقدر درآمد و هزينه دارد؟ يك وقت است كه شما مي‏گوييد بودجه مقامات قضائي را خودشان تهيه مي‏كنند اما اين‏كه بخواهند مستقيماً به مجلس بدهند دستگاه اجرايي بايد منابع درآمد و هزينه را مقايسه كند و بعد ببيند اين بودجه‏اي را كه به مجلس مي‏برد هماهنگ است يا خير. اين‏طوركه جناب‏عالي مي‏گوييد بايد مجلس دو يا سه بودجه مختلف دريافت بكند خود نمايندگان مجلس بنشينند و ببينند منابع درآمد اين از كجا است چون دستگاه قضائي فقط هزينه مي‏دهد درآمد كه نمي‏دهد. به اين ترتيب كه جناب‏عالي مي‏گوييد مجلس بايد بگردد دنبال يك كسي و بگويد منابع درآمد اين را چگونه پيدا كنيم. اين با هيچ نوع قانون بودجه‏بندي در دنيا مطابق نيست.
گلزاده غفوري- اگر دقت بكنيم خواهيد ديد كه كاملًا رعايت شده يعني شوراي عالي قضائي يك نماينده دارد رابط با قو مجريه است اين را تنظيم مي‏كنند، تصويب مي‏كنند، توافق مي‏كنند ولي تدوينش بايد مستقلًا و مستقيماً با او باشد.
نايب رئيس- آقاي دكتر بني صدر بفرماييد.
بني صدر- اين‏طوري كه ايشان مي‏فرمايند ما بايد چند بنياد داشته باشيم يعني يك قسمت بايد بگذاريم براي دستگاه قضائي و يكي براي اجرايي و يك كتاب هم براي خمس و زكات و يكي براي رهبري و يك دستگاه هم براي ژاندارمري و يكي براي شهرباني و يك دستگاه عليحده براي ماليات. آخر اين ملت بيچاره بايد بداند كه به كجا مراجعه بكند (همهمه نمايندگان)
نايب رئيس- خواهش مي‏كنم به نوبت صحبت بفرماييد. آقاي مكارم بفرماييد.
مكارم شيرازي- وقتي كه مي‏گوييم به مجلس مي‏فرستيم مجلس موظف نيست كه آن را تصويب بكند، مجلس براي رسيدگي است.
نايب رئيس- خواهش مي‏كنم به نوبت صحبت بفرماييد. دكتر آيت بفرماييد.
دكتر آيت- ممكن است اينجا بنويسيم بودجه سالانه را با نظر مجلس تصويب بكنيم، مثلا بودجه سالانه قضائي كشور. (منتظري- ساليانه يا سالانه؟)
نايب رئيس- سالانه درست است، سالانه، ماهانه، آقاي قرشي بفرماييد.
قرشي- «هر گونه تغيير در ارقام بودجه نيز تابع مراتب مقرر در قانون خواهد بود.» را توضيح بفرماييد.
نايب رئيس- در بودجه گاهي يك درآمد و يا يك اعتباري را براي يك مصرفي پيش‏بيني مي‏كنند بعد در مقام اجرا مي‏بينند كه اين اعتبار زائد است و در يك جاي ديگر
                        مشروح مذاكرات قانون اساسى‏جلسه‏67-51، ص: 1418
اعتبار كم است. بنابراين بايد اين رقم بودجه را از اين مصرف بردارند و روي آن مصرف بگذارند. در اين اصل مي‏گوييم اين عمل بايد مطابق مقررات باشد، يعني دلخواه نيست. (دكتر بيت اوشانا- ارقام كلي قيد شود كه با ارقام ريز ارتباط نداشته باشد.) ما نگفتيم مجلس تصويب كند بلكه گفتيم تابع مراتب مقرر در قانون است يعني قانون تعيين مي‏كند كه اين تغييرات از اختيارات كيست. آقاي طاهري گرگاني بفرماييد.
طاهري گرگاني- در اينجا يك مرتبه بودجه كل كشور براي رسيدگي به مجلس شوراي ملي داده مي‏شود به ترتيبي كه در قانون مقرر مي‏شود، قانون هم كه در مجلس است، يك مرتبه هم تغيير ارقام بودجه را محول به قانون كرده است. همه اينها را مي‏شود يك كاسه كرد و به مجلس شوراي ملي محول كرد.
نايب رئيس- خير اين دو مطلب جدا است يكي خود بودجه را تنظيم مي‏كنند و در آن مي‏گويند با اين ما اين مقدار درآمد از اين محل‏ها داريم و اين مقدار هم مصرف داريم براي اين محل‏ها، كه اين مي‏شود لايحه بودجه كه به مجلس داده مي‏شود. (طاهري گرگاني- پس تنظيم بودجه است؟) خير، بودجه را دولت تنظيم مي‏كند و وقتي تنظيم شد مي‏شود يك لايحه بودجه كه براي رسيدگي و اظهار نظر و تصويب به مجلس شوراي ملي فرستاده مي‏شود كه آنها ممكن است بگويند اين درآمد را بي‏خود گذاشته‏ايد، بنابراين دولت بايد بيايد و توضيح بدهد و اصلاح كند و با اين رقم هزينه بي‏مورد است و يا مقدارش زياد است كه دولت بايد به مجلس برود و اصلاح كند. در نتيجه دو ماه و يا سه ماه طول مي‏كشد تا وقتي كه‏اين بودجه كاملا با شركت نمايندگان دولت در مجلس رسيدگي شود و براي طرح در جلسه علني آماده شود كه اين لايحه بودجه مي‏شود. مسأله ديگر اين‏كه اگر تغيير در اثناي اجراي بودجه لازم شد يعني بعد از تصويب لايحه بودجه دولت مي‏بيند در بودجه نوشته‏اند امسال بايد مبلغ صد ميليون تومان خرج آبياري شود كه مقدارش كم است و بايد صد و بيست ميليون تومان شود، و يا در بودجه نوشته‏اند 80 ميليون تومان بايد صرف معادن شود، اين مبلغ زياد است مي‏توان پنج يا ده ميليون تومانش را برداشت، مي‏گويند اين مبلغ را بر مي‏داريم و به مصرف كمبود هزينه آبياري مي‏رسانيم. لذا اين تغييرات بايد بر طبق مراتب مقرر در قانون صورت بگيرد و همين‏طوري نمي‏تواند اين تغييرات صورت گيرد. (طاهري گرگاني- با يك جمله خلاصه مي‏شد.) ما خواهش كرديم اگر مطلب روشن است روي جمله‏ها در اينجا بحث نشود و اگر مطلب مورد قبول است بفرماييد موافقيم. آقاي فوزي بفرماييد.
فوزي- براي اين‏كه عبارت اول با عبارت دوم يكنواخت باشد بهتر است عبارت «از طرف دولت تهيه و براي تصويب به مجلس شوراي ملي تسليم خواهد شد.» به صورت «از طرف دولت تهيه و براي تصويب به مجلس شوراي ملي تسليم مي‏گردد.» اصلاح شود.
نايب رئيس- بسيار خوب آقاي خامنه‏اي بفرماييد.
خامنه‏اي- اگر در مورد بودجه تنها به همين اصل 133 اكتفا شود حتماً بايد قيد شود كه بودجه هر سال و قيد شود در پايان سال و ماهش هم تعيين بشود، يا در اين حدود كه زمان تهيه بودجه در اختيار دولت نباشد كه هر وقت دلش خواست دير يا زود تهيه كند و همچنين پيش‏بيني موردي كه بودجه آماده نشد. دوم نكته‏اي كه آقاي غفوري گفتند اولا قو قضائيه را مستقل گرفته‏ايم و ارتباط بودجه قو قضائيه با بودجه دولت منافات با استقلال‏
                        مشروح مذاكرات قانون اساسى‏جلسه‏67-51، ص: 1419
دارد. واين يكي از چيزهايي است كه جزء شاهكارهاي قانون اساسي ما مي‏تواند باشد. منبع درآمد كه فرموديد، قو قضائيه خودش از منابع درآمد است و به‏اين دليل كه قو مقننه بودجه‏اش را خودش تصويب مي‏كند و تهيه بودجه از طريق دولت نيست، بنابراين آنهايي كه مي‏خواهند مستقل باشند شرطش اين است كه بودجه‏شان را خودشان تنظيم كنند. منابع درآمدي كه آقاي بني صدر گفتند قو قضائيه دارد براي اين‏كه حق تمبر از حقوقي است كه دادگستري هميشه مي‏گرفته است و از منابع درآمد است.
نايب رئيس- ممكن است در آينده نگيرند.
خامنه‏اي- نمي‏شود نگيرند چون شرعاً هم مانعي ندارد در فقه هم همين است، البته نه به عنوان اجرت بر قضا ولي مي‏تواند بگيرد و بعد از «تسليم خواهد شد» بنويسيم «بودجه قو قضائيه مستقيماً و همزمان با لايحه بودجه به مجلس داده خواهد شد.» اين قسمت را اگر نگذاريم از استقلال قو قضائيه كم مي‏شود. (مكارم شيرازي- «به ترتيبي كه در قانون مقرر مي‏شود.») نمي‏شود، كدام قانون؟ (مكارم شيرازي- قانون مجلس.) وعده نسيه مي‏دهيد. قو قضائيه را مي‏خواهيد دست مجلس بدهيد.
فاتحي- بودجه كل كشور از طرف دولت تنظيم و تهيه و براي تصويب به مجلس شوراي ملي تسليم خواهد شد. من فكر مي‏كنم جمله «به ترتيبي كه در قانون مقرر مي‏شود» زائد است.
نايب رئيس- آقاي فاتحي ترتيب تهيه بودجه را قانون‏هاي بعدي معين مي‏كند.
فاتحي- «از طرف دولت تهيه و تنظيم مي‏شود» شامل همه اينها هست چون بر طبق قانون تنظيم مي‏كنند.
نايب رئيس- پس بنويسيم بر طبق قانون.
فاتحي- چون آنها برخلاف قانون كه تنظيم نمي‏كنند بلكه بر طبق مقرراتي كه خودشان دارند تهيه و تنظيم مي‏كنند، پس «به ترتيب» كه مي‏گويند كه يك چيز زائدي است.
نايب رئيس- آقاي ضيائي بفرماييد.
دكتر ضيائي- در مورد اشكال جناب آقاي دكتر غفوري و جناب آقاي دكتر بني صدر من فكر مي‏كنم با عرض جسارت با عدم دقت در همان قانوني كه اينجا كه آقاي دكتر غفوري اصرار داشتند كه اگر شوراي عالي قضائي هم تصويب بشود در رابطه با آنها يك معاون پارلماني و يك معاون قو مجريه دارد بنابراين در هر صورت باز با تهيه لايحه دولتي به مجلس مي‏رود.
نايب رئيس- آقاي دكتر غفوري بفرماييد.
گلزاده غفوري- اتفاقاً ما انتظار داشتيم، دوستان گروه قضائي كه اين اصل را همه تصويب كردند همان‏طوري كه دوست و برادرمان گفتند از شاهكارهاي قانون اساسي است. (نايب رئيس- شاهكار كه نه، مردم كار.) استقلال بخشيدن به قو قضائي و بيرون آوردن آن از اين وضع نكبت‏بار كه اسير و آلت دست قو مجريه قرار گرفتن است، البته احتياج به مقدماتي دارد كه بايد خدمت دوستان صحبت بشود، چون آقايان با اين مقدمات مسبوق نيستند يك جايي بگذاريد «با رعايت اصل فلان» كه اگر چنان‏چه مذاكرات شد و انجام گرفت رعايت شود. بنابراين استقلال قو قضائيه موقعي تأمين مي‏شود كه بودجه‏اش مستقل باشد وگرنه مثل سابق اسير و آلت دست قو قضائيه خواهد بود. بنابراين اينجا بگذاريد «مقرر شده»
                        مشروح مذاكرات قانون اساسى‏جلسه‏67-51، ص: 1420
يا «مقرر مي‏شود» يا «رعايت اصل قانون».
نايب رئيس- دوستان توجه بفرمايند كه استقلال قو قضائيه موضوعي است كه بعداً بايد رويش صحبت شود، كه‏آيا استقلال قو قضائيه به اين است كه بودجه‏اش را به طور مستقل تهيه كند يا استقلال قو قضائيه اين است كه قو مقننه بودجه كافي در اختيارشان بگذارد، يعني نمايندگان مردم بگويند بودجه كافي در اختيارتان مي‏گذاريم ولي شما از طريق دولت بگوييد ما اين قدر هزينه داريم و اين قدر هم درآمد بنابراين طريق كار به استقلال لطمه نمي‏زند اگر آقايان دقت داشته باشند لايحه بودجه با تمام لوايح فرق دارد زيرا لايحه بودجه معمولا دو يا سه ماه در كميسيون به تفصيل با تماس با نمايندگان واحدهاي گوناگون رسيدگي مي‏شود و دست آنها كاملًا باز است (ضيائي- جواب آقاي خامنه‏اي در اصل 137 ذكر شده.) براي اين‏كه اشكال اين اصل را برطرف كنيم به نظر من كلمه «از طرف دولت» هيچ ضرورتي ندارد و ما مي‏توانيم بنويسيم «بودجه سالانه كل كشور به ترتيبي كه در قانون مقرر مي‏شود تهيه و براي رسيدگي و تصويب به مجلس شوراي ملي تسليم مي‏شود».
تهراني- بايد «از طرف دولت» باشد و الا ما رأي نمي‏دهيم چون اين فكري كه آقايان دارند فكري ناپخته و نادرست و بعضي جملات اصلًا معني ندارد، چون اگر قاضي ايمان داشته باشد، اگر بودجه‏اش را خودش تهيه كند يا غير فرقي نمي‏كند و قاضي‏اي كه براي پول بخواهد كار كند به درد نمي‏خورد، اينها متوجه نيستند كه قضات مؤمن را بايد به كار بگمارند و علاوه بر اين دولت نظر خاصي ندارد. بنابراين بودجه بايد از طرف دولت باشد.
يزدي- مقصود از استقلال قو قضائيه اين است كه در تحت فشار قو مجريه نباشد.
بني صدر- هيچ دستگاه دولتي يا غير دولتي نيست كه از خودش هيچ درآمدي نداشته باشد. مسأله اينجاست كه شما مي‏خواهيد ببينيد كه بودجه يكي است يا چهار صدتا است. اگر بودجه مملكت يكي است بنابراين دخل و خرج يكجا بايد باشد و كار اصلي دولت همين است كه ماليه لازم را جمع‏آوري كند و به مصارف مملكتي برساند. اين عمل نه ربطي به استقلال اين دارد و نه ربطي به استقلال آن. اين‏كه مي‏گويند مجلس بودجه خودش را تنظيم مي‏كند، بودجه مجلس خارج از بودجه دولتي نيست و جزء بودجه دولت است. اول سال مي‏آورند و مي‏گويند مخارج اين مقدار است و شما مي‏توانيد بفرماييد يكي از لوايح بودجه را بياورند و ببينند كه نوشته است هزينه مجلس شوراي ملي فلان قدر. (خامنه‏اي- چه كسي پيشنهاد مي‏كند؟) دولت به وزارت‏خانه‏ها ابلاغ مي‏كند كه بودجه دخل و خرج خودتان را بفرستيد.
نايب رئيس- اصولًا اينجا مسأله تنظيم بودجه با مسأله پيشنهاد بودجه قاطي شده است. هر مؤسسه‏اي بودجه‏اش را خودش پيشنهاد مي‏كند و به مركز تنظيم بودجه مي‏فرستد كه الان مركز تنظيم بودجه ديگر وزارت دارايي نيست و فعلا سازمان برنامه است. سازمان برنامه يكي از وظايفش اين است كه بودجه كشور را براي خدمات و توليد و عمران متناسب با درآمد كشور تنظيم كند. بنابراين مي‏خواهد وزير داشته باشد و يا نداشته باشد، مي‏خواهد عضو دولت باشد يا نباشد. بحث سر اين مطلب است كه هر مؤسسه‏اي كه در اين كشور كار مي‏كند بايد پيشنهاد درآمد و هزينه‏اش را به يك مركز بفرستد، اين مركز مي‏تواند سازمان برنامه باشد و يا اداره كل بودجه باشد و يا كميسيون بودجه مجلس كه در هر حال فرقي ندارد و علي كل حال تصميم گيرنده نيز مجلس است نه دولت و دولت فقط پيشنهاد دهنده‏
                        مشروح مذاكرات قانون اساسى‏جلسه‏67-51، ص: 1421
است. بنابراين بنده عرض كردم كلمه «از طرف دولت» نه‏اين‏كه من موافق نيستم كه باشد بلكه من منظورم اين بود وقتي بنويسيم «به ترتيب مقرر در قانون» قانون خودش معين مي‏كند كه ترتيب مقرر اين است كه همه مؤسسات بودجه‏شان را به اداره كل بودجه بفرستند. نظرم اين است كه سر اين جمله ما اصل را به بن‏بست نكشانيم.
بني صدر- اگر «از طرف دولت» را برداريد، دولت را از يك مسؤوليت بزرگي رها كرده‏ايد چون فردا كه سال تمام مي‏شود به دولت مي‏گوييد چرا بودجه را نياورديد؟ مي‏گويد من تكليفي نداشتم. اين يك وظيفه مهم دولت است كه بودجه را به مجلس ببرد.
نايب رئيس- من مي‏گويم قانون بعداً معين مي‏كند. (بني صدر- مگر غير از اين ممكن است؟) بسيار خوب. پس ما اصل را به همين صورتي كه هست به رأي مي‏گذاريم. (منتظري- سالانه را اضافه كنيد.) اضافه كرديم. اصل 133 را با اصلاحات عبارتي لازم براي رأي مي‏خوانم:
اصل 133 (اصل پنجاه و دوم)- بودجه سالانه كل كشور به ترتيبي كه در قانون مقرر مي‏شود از طرف دولت تهيه براي رسيدگي و تصويب به شوراي ملي تسليم مي‏گردد. هر گونه تغيير در ارقام بودجه نيز تابع مراتب مقرر در قانون خواهد بود.
 (اخذ رأي به عمل آمد و نتيجه آن به شرح زير اعلام شد)
نايب رئيس- عد حاضر در جلسه پنجاه و پنج نفر، تعداد كل آراء پنجاه و پنج رأي، موافق پنجاه و يك نفر، مخالف دو نفر، ممتنع دو نفر بنابراين تصويب شد، تكبير (حضار سه مرتبه تكبير گفتند).
5- طرح وتصويب اصل 134 (اصل پنجاه و سوم)
نايب رئيس- اصل 134 مطرح است كه قرائت مي‏شود.
اصل 134- كليه دريافت‏هاي مربوط به دولت در حساب‏هاي خزانه‏داري كل متمركز مي‏شود و تمام پرداخت‏ها در حدود اعتبارات مصوب به موجب قانون انجام مي‏گيرد.
نايب رئيس- نظري هست؟ آقاي قرشي بفرماييد.
قرشي- «كليه دريافت‏هاي مربوط به دولت ...»، «مربوط به» زائد است، نوشته شود «كليه دريافت‏هاي دولتي ...».
طاهري اصفهاني- اگر نداشته باشد بهتر است.
نايب رئيس- سؤال اين است كه «مربوط به» مطلبي را اضافه نمي‏كند چون «دريافت‏هاي دولت» و «دريافت‏هاي مربوط به دولت» يكي است. (بني صدر- شايد كم هم دارد. طوري نشود كه مثلًا شركت‏هاي دولتي ...) فرقي ندارد چون شركت‏هاي دولتي هم مربوط به دولت است. (خامنه‏اي- «در حدود اعتبارات» را «برابر اعتبارات» بنويسيد.) (يكي از نمايندگان- چرا درآمد ننويسيم؟) درآمد كه نيست «در حدود اعتبارات» صحيح است چون برابر كه نيست ممكن است كمتر از اعتبار باشد. (خامنه‏اي- برابر اعتبار بايد باشد.) گاهي كمتر از اعتبار است چون بيشتر كه نمي‏تواند باشد ولي گاهي اوقات پرداخت كمتر از اعتبار است كه بنويسيم «در حدود اعتبارات» يا بايد بنويسيم «بر پايه اعتبارات مصوب».
 «كليه دريافت‏هاي مربوط به دولت» يك چيز اضافه را هم مي‏رساند زيرا بعضي از امانت‏هاي ملت مردم در منازعات و مسائل ديگر را نزد پولي را نزد دولت يا در ثبت به امانت‏
                        مشروح مذاكرات قانون اساسى‏جلسه‏67-51، ص: 1422
مي‏گذارند. (يكي از نمايندگان- آن دريافت نيست.) دريافت هست ولي مربوط به دولت نيست.
نايب رئيس- خير به آن دريافت‏هاي مربوط به دولت نمي‏گويند. (طاهري اصفهاني- دريافت با امانت فرق مي‏كنند.) اگر بنويسيم كليه درآمدهاي دولت چطور است؟ (يكي از نمايندگان- بهتر است.)
تهراني- دريافت‏هاي دولت در حساب‏هاي خزانه كل متمركز مي‏شود و او حق ندارد در جاي ديگر بگذارد و بايد در حساب‏هاي خزانه بگذارد.
نايب رئيس- عنايت بفرماييد كه اين عبارت خوب است يا نه؟ «كليه درآمدهاي دولت در حساب‏هاي خزانه‏داري كل متمركز مي‏شود و همه هزينه‏ها در حدود اعتبارات مصوب به موجب قانون انجام مي‏گيرد». (خامنه‏اي- عبارت اولي بهتر بود.) پس اجازه بفرماييد من يك توضيح برايتان بدهم. علت اين اصل اين است كه درآمد نفت و بعضي از درآمدهاي اقتصادي ديگر به حساب خزانه‏داري واريز نمي‏شده. اين اصل بدين منظور تهيه شده است كه در آينده كليه درآمدها يعني اعم از ماليات يا درآمدهاي ناشي از صنايع يا سرمايه‏گذاري‏هاي ديگري كه دولت دارد بايد يك‏جا به خزانه‏داري كل برود و كليه پرداخت‏ها هم از آنجا تصويب شود. بنابراين منظور از تهيه اصل اين بوده است كه مي‏بينيد مسأله همان درآمد به طور كلي مطرح است.
خامنه‏اي- دريافت و پرداخت مصطلح‏تر است و معنايش هم وافي‏تر است براي اين‏كه وقتي پرداخت مي‏فرماييد اعم از هزينه است. منظور از دريافت اين است كه دولت پول مي‏گيرد و الا دارايي‏هاي دولت را در خزانه ضبط نمي‏كنند. دولت دو مقام دارد، در دارايي پول مي‏گيرد و پول مي‏دهد و تمام وجوهي كه دريافت مي‏كند در خزانه جمع‏آوري مي‏كند و ...
نايب رئيس- درآمد كه به دارايي نمي‏گويند. (خامنه‏اي- خزانه كه اداره خاصي نيست.) يك تذكري برادرمان آقاي عضدي دارند كه مي‏دهند. (عضدي- اين دريافت‏ها شامل وام هم مي‏شود.) اين تذكر به جايي است چون اين مورد قطعاً درآمد نيست، بنابراين كلمه دريافت اعم از درآمد مي‏شود. (طاهري اصفهاني- پرداخت هم با هزينه فرق مي‏كند.) اگر آن را دريافت كرديم اين را هم پرداخت مي‏كنيم (طاهري اصفهاني- پرداخت اعم از هزينه است.) بنابراين معلوم شد همان عبارت قبلي اعم است «كليه دريافت‏هاي دولت در حساب‏هاي خزانه‏داري كل متمركز مي‏شود و همه پرداخت‏ها در حدود اعتبارات مصوب به موجب قانون انجام مي‏گيرد». (عده‏اي از نمايندگان- رأي بگيريد.) بنابراين بار ديگر براي رأي‏گيري مي‏خوانم:
اصل 134 (اصل پنجاه و سوم)- كليه دريافت‏هاي دولت در حساب‏هاي خزانه‏داري كل متمركز مي‏شود و همه پرداخت‏ها در حدود اعتبارات مصوب به موجب قانون انجام مي‏گيرد.
 (اخذ رأي به عمل آمد و نتيجه آن به شرح زير اعلام شد)
نايب رئيس- عده حاضر در جلسه پنجاه و شش نفر، تعداد كل آراء پنجاه و شش رأي، موافق پنجاه و شش نفر، بنابراين اصل 134 به اتفاق آراء تصويب شد، تكبير (حضار سه مرتبه تكبير گفتند).
                        مشروح مذاكرات قانون اساسى‏جلسه‏67-51، ص: 1423
6- طرح وتصويب اصل 135 (اصل پنجاه و چهارم)
نايب رئيس- اصل 135 مطرح است كه قرائت مي‏شود.
اصل 135- ديوان محاسبات كشور و سازمان و اداره امور آن در تهران و مراكز استان‏ها به موجب قانون تشكيل و تعين خواهد شد.
نايب رئيس- آقاي رحماني بفرماييد. (رحماني- به جاي تهران، مركز گذاشته شود.) ما جلوتر نوشته‏ايم كه مركز ايران تهران است يا ننوشته‏ايم؟ (نمايندگان- خير، ننوشتيم.) پس درست است، پيشنهاد به جايي است. بنابراين بايد بنويسيم «و مركز كشور و مراكز استان‏ها». (دكتر آيت- اصولًا تهران خودش مركز استان هم هست.) خير آن چيز ديگري است. (طاهري اصفهاني- فرق بين تشكيل و تعيين چيست؟) اداره آن بايد تعيين بشود و ديوان و سازمانش هم بايد تعيين بشود. به هر حال اين لف و نشر برحسب آن سازمان و اداره است اينجا دوستان عنايت بفرماييد كه برادراني از ديوان محاسبات فعلي چيزي تهيه كرده بودند كه براي همه آقايان هم فرستاده شده است. اصل 118 يعني اصلي كه مشابه اين اصل است كه به اين صورت تهيه كرده‏اند: «ديوان محاسبات عالي كشور مستقل و تحت نظارت عالي مجلس شوراي ملي مي‏باشد. سازمان و اداره امور آن در تهران و مراكز استان‏ها به موجب قانون تعيين خواهد شد». (مكارم شيرازي- اين به جاي اصل 135 و 136 مي‏آيد.) بلي؟ (مكارم شيرازي- به جاي دو اصل است.) اصل 136 مي‏تواند باز هم باشد چون تحت نظارت او است غير از اين است كه بايد نماينده هم داشته باشد. اجازه بدهيد توضيح بدهم. توضيح اين است كه منظور اساسي است ديوان محاسبات نظارت ملت بر وضع مالي كشور است و چون اين نظارت ملت به اصطلاح آن كسي كه اين كار را انجام مي‏دهد يعني درآمد و هزينه را تنظيم مي‏كند، دولت است پس در حقيقت نقش اساسي ديوان محاسبات اين است كه ملت يك راه قابل اعتماد نظارت داشته باشد كه اين درآمد و هزينه‏اي را كه به عنوان ريش و قيچي دست دولت داده است آيا درست انجام گرفته است يا نه. اين است كه آقايان پيشنهاد كرده‏اند چون نقش اصلي ديوان محاسبات اين كار است اين نقش را مستقيماً زير نظر نمايندگان به ملت قرار بدهيم. (صافي- خوب، اصل 136 همين است.) در اصل 136 به همين منظور كه مي‏فرماييد اكتفا مي‏كرده‏اند كه چند نفر يا دو نفر نماينده از مجلس آنجا برود كه اين غير از اين است كه كل سازمان زير نظر مجلس شوراي ملي قرار گيرد. آقاي بني صدر بفرماييد. (صافي- ديوان محاسبات را مجلس تعيين مي‏كند.)
بني صدر- من قبلا با آقايان صحبت كردم. يك خود سالاري در اين مملكت هست چون هر كس وقتي نوبت به خودش كه مي‏رسد مي‏خواهد يك اختيارات كامل براي خودش منظور بدارد. يكي هم اصلي كه زير آن نوشته‏اند كه از اول خط تا آخر خط ديوان محاسبات نظارت دارد. بنابراين ما يك دستگاهي مي‏خواهيم درست كنيم كه كنترل امور مالي كشور كاملًا در دست او باشد كه اگر چهار صد يا پانصد نفرشان يك مرام معيني پيدا كردند هر لحظه مي‏توانند اقتصاد ايران را فلج كنند. آن‏چه را كه ديوان محاسبات در دنيا درست مي‏كند تنها آن نيست كه شما مي‏فرماييد بلكه ديوان محاسبات كارش اين است كه پراكندگي در خرج‏ها را متمركز مي‏كند و تحت ضابطه در مي‏آورد و معين مي‏كند كه اين خرج‏ها طبق آن‏چه كه تصويب شده انجام گرفته يا نگرفته است. ولو مجلس هم نباشد ديوان محاسبات هست و اصطلاحش هم تازه پيدا
                        مشروح مذاكرات قانون اساسى‏جلسه‏67-51، ص: 1424
نشده و در رژيم استبدادي هم ديوان محاسبات بوده و در تمام دنيا هم هست و كار ديوان محاسبات همين است كه به حساب‏ها برسد كه ببيند اينها خوب انجام گرفته يا بد انجام گرفته است.
نايب رئيس- بحث سر اين است كه قبلا از طرف شاه و امپراطور بود حالا از طرف ملت است.
بني صدر- يك وقت بود كه دستگاه ديوان محاسبات را خودش تعيين مي‏كرد و حساب و كتابش را خودش داشت بنابراين هرجا كه دلش مي‏خواست به حساب‏ها مي‏رسيد. ما آمديم با توجه به اين‏كه در آن رژيم سابق روي همان اصولي كه اجرا هم نمي‏شد دولت افراد ديوان محاسبات را پيشنهاد مي‏كرد يعني كساني كه نظارت عاليه و رهبري و مديريت آن را دارند و مجلس تصويب مي‏كرد ولي ما در اينجا گفتيم مجلس تصويب مي‏كند و طريقش را پاي خودش گذاشتيم كه تشخيص بدهد چون باتجربه است و ما نمي‏دانيم در تجربه چه چيز از آب در مي‏آيد. تجربه بكند به ترتيبي كه مصلحت است، اگر بعد ديد تجربه‏اش خوب در نيامد راه تغيير داشته باشد. اين است كه مسأله را به ابتكار خود مجلس گذاشتيم و در اينجا آن اصطلاحي كه آنها آورده بودند نياورديم، تا مجلس بتواند و آزاد باشد آن‏چه را كه مصلحت است تصويب كند، چون اينها يك چيزهاي لايتغيري نيستند و ممكن است براساس تجربه تغيير كند.
نايب رئيس- آقاي رحماني. (رحماني- عرضي ندارم.) آقاي مكارم شيرازي بفرماييد.
مكارم شيرازي- عرض من اين است كه آنها يك چيزي مي‏خواهند كه بايد اينجا باشد تا هدف اين اصل معلوم شود و آن اين است كه اگر وابسته به دولت باشد، خوب دولت اين مركز حسابرسي را زير نظر خودش مي‏گيرد و هر كاري خواست مي‏كند. ما بايد بنويسيم زير نظر مجلس شوراي ملي و نمايندگان ملت تا بتواند ناظر بر دولت باشد و اين چيزي كه آقايان در گروه نوشته‏اند مطلب را نمي‏رساند.
نايب رئيس- عنايت بفرماييد بنده يك تذكر هم به برادر آقاي بني صدر بدهم. اگر نوشته باشند كه اينها تصويب كنند همان‏طور كه فرموديد فلج مي‏كنند، اينها هيچ حق تصويب ندارند، اينها فقط حق رسيدگي دارند و مي‏توانند هر هزينه و درآمدي را رسيدگي كنند و نظرات خودشان را براي تفريغ بودجه بدهند و هيچ وقت نمي‏توانند كاري را كند كنند. (بني صدر- اين همان چيزي است كه آنها نوشته‏اند.) خير ننوشته‏اند من مي‏خوانم اصلي را كه وظايفش را بيان مي‏كند. البته آقايان يك كلمه عالي هم رويش گذاشته‏اند كه بوي طاغوت مي‏دهد و قرار شد كلمه عالي را برداريم.
 «ديوان محاسبات كشور بر كليه درآمد و هزينه وزارت‏خانه و مؤسسات و شركت‏هاي دولتي و ساير دستگاه‏هايي كه به نحوي از انحاء از بودجه كل كشور استفاده مي‏كند به ترتيبي كه قانون مقرر مي‏دارد نظارت نموده و رسيدگي مي‏نمايد و مراقبت خواهد نمود كه هيچ هزينه‏اي از اعتبارات مصوب تجاوز نكرده و هر وجهي در محل خود به مصرف برسد. حساب‏ها و اسناد و مدارك مربوط را برابر قانون جمع‏آوري و لايحه تفريغ بودجه هر سال را به انضمام نظرات خود به مجلس شوراي كلي تسليم مي‏نمايد» بنابراين هيچ حق جلوگيري ندارد. (تهراني- آن چيزي كه ما نوشتيم خيلي بهتر است.) آقايان توجه بفرماييد مسأله در اينجا اين است كه در اصل 135 پيشنهادي گروه گفته شده است كه كيفيت تشكيل آن را بعداً قانون معين كند. آيا دست دولت‏
                        مشروح مذاكرات قانون اساسى‏جلسه‏67-51، ص: 1425
در كارش باشد يا نباشد ولي در متن پيشنهادي آقايان اين است كه از همين‏جا بنويسيم كه مستقيماً زير نظر مجلس است چون در حقيقت ديوان محاسبات نقش اصليش عبارت است از بازرسي مالي مجلس، و از وظايف مجلس شوراي ملي نظارت بر دخل و خرج مملكت است كه در قانون اساسي قبلي هم بوده است و چون نظارت يك امر فني است به هر حال ديوان محاسبات پايه اصليش اين است اگر هر كاري ديگر هم از او بخواهند فرعي است و اصلا من نمي‏دانم كار ديگري هم دارد يا ندارد.
صافي- نظارت بر دخل ندارد خودشان هم مي‏گفتند نظارت بر خرج دارند و اين‏كه به چه طريق بودجه مصرف بشود.
نايب رئيس- اصطلاح دخل و خرج كه مي‏گويند همين است.
تهراني- مجلس شوراي ملي مستشار مي‏فرستند و دولت هم ناظر است و تركيبي خواهد بود از هر دو، خيلي بهتر است چون اگر تنها يك طرف باشد موجب خطر است.
نايب رئيس- آقاي تهراني مجلس كه خطر ندارد. آقاي فاتحي بفرماييد.
فاتحي- به عقيده بنده ديوان محاسبات نه آن‏طور كه خودشان مي‏گويند مستقل باشد بلكه زير نظر شورايي مركب از نمايندگان دولت و نمايندگان مجلس و شوراي عالي قضائي باشد و يك جوري باشد كه خودشان هم مستقل نباشند.
نايب رئيس- آقاي دكتر آيت بفرماييد.
دكتر آيت- در اينجا بايد توجه كنيم كه قانون اساسي سابق به ديوان محاسبات بيشتر اختيار داده است، من عين اين اصل را مي‏خوانم:
 «اصل 102 قانون اساسي سابق- اعضاي ديوان محاسبات را مجلس شوراي ملي براي مدتي كه به موجب قانون مقرر مي‏شود تعيين خواهد نمود.» يعني تمام اعضاي او را تعيين مي‏كند ولي در اينجا گفته شده است عده كافي به عنوان مستشار. به هر حال ما بايد بيشتر كوشش كنيم كه زير نظر مجلس شوراي ملي باشد. البته كار دولت هم كه مثلا كسي را معرفي كند و آنها پانزده نفرشان را انتخاب كنند اشكال ندارد ولي شورا كه بايد دخل و خرج را رسيدگي كند در اينجا بايد نقش عمده‏تري داشته باشد.
نايب رئيس- آقاي دكتر غفوري بفرماييد.
گلزاده غفوري- به نظر مي‏رسد كه ما در تدوين اين قانون اساسي كه به نام اسلام نوشته مي‏شود به اصول اصلي توجه كنيم اين مسأله‏اي است كه هم ريشه اسلامي دارد ولي در غرب به يك صورتي اجرا شد وقتي هم كه آمد اينجا ديوان محاسبات به صورت يك اداره بايگاني در آمده است يعني خرجي كه شده و سه ماه، چهار ماه و يا شش ماه از آن گذشته است اينها هم ممكن است رسيدگي بكنند يا نكنند و بايگاني مي‏شود. اگر بخواهيد روح پيدا كند، اينها امين مردم هستند كه‏اين‏همه برنامه و تشكيلات آن جوري كه قانون تصويب كرده عمل شده يا نه. اگر نشد ضامن اجراي نشدنش چيست؟ اينجا در صفحه سوم در سطر چهارم نوشته است كه «هيچ هزينه‏اي از اعتبارات مصوب تجاوز نكرده و هر وجهي در محل خود به مصرف رسيده باشد.» حالا اگر نرسيد چكار كنيم؟ هيچ ضامن اجرايي ندارد بنابراين بايد مميزي و بعد هم دنباله‏گيري و حتي اعلام جرم عليه كساني كه برخلاف قانون رفتار مي‏كنند بشود.
نايب رئيس- آقاي دكتر غفوري، خوب معلوم است وقتي اينها فهميدند كه جرمي‏
                        مشروح مذاكرات قانون اساسى‏جلسه‏67-51، ص: 1426
شده است اعلام جرم مي‏كنند، استيضاح مي‏كنند. آقاي كرمي بفرماييد.
كرمي- عرض مي‏شود متن تهيه شده به وسيله گروه 7 هيچ اضافه‏اي بر پيش نويس اخير ندارد تنها آن پيش نويس سه اصل است ولي چيزي كه آقايان داده‏اند دو اصل است كه خيلي محكم و خوب است و جلوي خيانت را هم مي‏گيرد. بنابراين به نظر من اين دو اصل كه آقايان به جاي سه اصل تهيه كرده‏اند با در نظر گرفتن امانت و توجه بيشتر و اين‏كه متن گروه 7 چيزي اضافه بر اين پيش نويس حتي يك كلمه هم ندارد پس اين بهتر است.
نايب رئيس- آقاي عضدي بفرماييد.
عضدي- اينجا ما نگفتيم كه ديوان محاسبات زير نظر قو مجريه باشد، دست قو مقننه باز است اگر خواست زير نظر خودش باشد يك قانوني را تصويب مي‏كند و ديوان محاسبات مي‏شود زير نظر قو مقننه و اگر ديد عملا امكان ندارد خودش قانون تصويب مي‏كند.
مكارم شيرازي- از حالا بايد محكمش كرد كه زير نظر مجلس باشد.
نايب رئيس- آقاي مراغه‏اي بفرماييد.
مقدم مراغه‏اي- اينجا دو مطلب است يكي اين‏كه مسؤول تنظيم لايحه تفريغ بودجه در هر حال دولت است پس بايد تابع دولت باشند به همين ترتيب كه مستشاران تعيين مي‏شوند. به اين ترتيب به عقيده بنده اين‏كه ديوان محاسبات صد درصد تحت نظارت مجلس باشد صحيح نيست چون دولت است كه بايد لايحه تفريغ بودجه را تنظيم بكند ولي اين‏كه نظارت مستمر باشد و مستشاران از طرف مجلس تعين بشوند اين راه صحيحي است. به عقيده بنده اين اصل پيشنهادي كه الان مطرح است كافي به مقصود است.
نايب رئيس- آقاي عرب بفرماييد.
عرب- بنده معتقدم ديوان عالي محاسبات تحت نظر مجلس شوراي ملي باشد چون كه آنها نمايندگان ملت هستند و در غير اين صورت برنامه سابق خواهد بود.
نايب رئيس- ببينيد دوستان باز هم من اين را تكرار مي‏كنم. فلسفه تشكيل ديوان محاسبات هميشه اين است كه آن كسي كه بايد ناظر باشد از نظر قانون اساسي و از نظر مبناي حكومتي بر دخل و خرج مملكت، آن يك سازمان مي‏خواهد و آن كار به طور فردي نمي‏شود انجام داد. در روزي كه استبداد بوده شاه مي‏خواسته اين كار را بكند و ديوان در اختيار شاه بوده و در وقتي كه ملت مي‏خواهد اين كار را بكند و اختيار اين كار دست ملت است، ملت بايد يك چنين دستگاهي داشته باشد بنابراين فلسفه طبيعي اين ديوان محاسبات همين چيزي است كه دوستان پيشنهاد كرده‏اند كه ديوان محاسبات يكي از سازمان‏هاي مجلس شوراي ملي مي‏شود. مجلس شوراي ملي سازمان‏هاي مختلف دارد يكي هم سازمان ديوان محاسبات است كه فقط به جاي لايحه كلمه‏اش را بايد عوض كنيم و به‏اين ترتيب سازمان ديوان محاسبات طرح تفريغ بودجه را تهيه مي‏كند و مي‏آورد آنجا. اگر مجلس شوراي ملي تصويب كرد معلوم مي‏شود دولت كارش را صحيح انجام داده است، اگر رد كرد معلوم مي‏شود كارش را غلط انجام داده و بعد سؤال مي‏كنند، استيضاح مي‏كنند، اعلام جرم مي‏كنند، محاكمه مي‏كنند و همه كار مي‏توانند بكنند. بنابراين كلمه لايحه ذهن دوستان را مخدوش نكند فلسفه كار را دقت بفرماييد كه نظارت ملت است بر وضع مالي كشور و اين جز اين‏كه زير نظر مجلس باشد از راه ديگر عملي نيست.
مقدم مراغه‏اي- مسؤول تهيه لايحه تفريغ بودجه دولت است اگر در اختيار مجلس‏
                        مشروح مذاكرات قانون اساسى‏جلسه‏67-51، ص: 1427
باشد مسؤوليت دولت لوث مي‏شود.
نايب رئيس- اين چيزي است كه جناب‏عالي مي‏فرماييد، لوث نمي‏شود.
بني صدر- جناب‏عالي بدون اين‏كه اسم نوشته باشيد آن‏چه كه خلاف منطق است مي‏فرماييد آن وقت مي‏گذاريد به رأي و مي‏گوييد موافقين قيام فرمايند، آخر اين‏كه حرف نشد شما تصور مي‏كنيد كه هيچ كجاي دنيا نفهميده‏اند، آيا يك مملكتي را سراغ داريد كه به آن ترتيبي كه شما مي‏فرماييد عمل كنند؟
نايب رئيس- من اسم نوشته بودم، ولي در قانون اساسي قبلي اين‏طورنوشته شده است كه اعضاي ديوان محاسبات را مجلس شوراي ملي تعيين مي‏كند. (بني صدر- اين را كه ما هم نوشته‏ايم.) كل اعضاء نه سه چهارم.
بني صدر- كل اعضاء كه شدني نيست. چطور مي‏فرماييد كه چنين چيزي ممكن است مثلا اگر يك كارمند بخواهند بگيرند شرايط استخدامش جدا است؟
نايب رئيس- اعضاي اصلي را مي‏گوييم و مثل كارمندان مجلس شوراي ملي خواهد بود. (بني صدر- كارمندان مجلس شوراي ملي هم تابع قانون استخدام كشوري هستند.) كارمندان مجلس شوراي ملي كه مثل كارمندان دولت نيستند، شما كم توجهي مي‏فرماييد.
بني صدر- آنها كه نمي‏توانند خارج از قواعد عمومي مملكت باشند. اتفاقاً همين ديشب آنها دربار وضع خودشان با من صحبت مي‏كردند.
نايب رئيس- آقاي بني صدر توجه بفرماييد اينجا نوشته است «اعضاي ديوان محاسبات را مجلس شوراي ملي براي مدتي كه به موجب قانون مقرر مي‏شود تعيين خواهد نمود».
بني صدر- عرض كردم اعضاي آن ديوان 24 نفر يا 12 نفر هستند آنها، مراد قانون است نه اين‏كه چهارصد نفر كارمند را شامل شود.
نايب رئيس- ما مي‏گوييم وقتي‏كه قانون آنها را معين كرد آنها مي‏شوند مسؤول اداره آنجا و مي‏شوند تابع مجلس. (بني صدر- خوب، بلي) و اين هم كه فرموديد من نوبت نداشتم روي نوبت خودم توضيح مي‏دهم و البته يك نفر هم آخر توضيح مي‏دهد حالا ممكن است آن يك نفر آقاي بني صدر باشد و يا آقاي سبحاني. آقاي طاهري اصفهاني بفرماييد.
طاهري اصفهاني- عرض من اين است كه محاسبات مال بودجه ملت است و براي بودجه ملت مطابق موازين شرع بايد افرادي باشند برگزيده از خود ملت. وقتي در قانون اساسي قبل نوشته است كه مجلس شوراي ملي معين مي‏كند رابطه با ملت پيدا مي‏كند اما وقتي كه گفتيد دولت، رابطه‏اش با ملت از بين مي‏رود.
نايب رئيس- آقاي مقدم مراغه‏اي بفرماييد.
مقدم مراغه‏اي- در قانون اساسي گذشته فرمولش اين بود كه يك عده كارمندان دولت را مجلس انتخاب مي‏كرد از لحاظ اين بود كه اين افراد امين باشند به اين جهت در قانون اخير اختيارات بيشتري به ديوان محاسبات داده مي‏شود ولي در هر حال بنده آن را تكرار مي‏كنم كه دولت بايد مسؤول دخل و خرج مملكت باشد و مجلس نظارت مستمر داشته باشد.
نايب رئيس- همه ما اين را مي‏گوييم كه دولت مسؤول است و مجلس ناظر است اين مورد نظر همه است. آقاي مراغه‏اي توجه داريد كه هيچ وقت ديوان عالي محاسبات مسؤوليتي در دخل و خرج ندارد و فقط ناظر است و چون كارش نظارت است مربوط به مجلس مي‏شود.
                        مشروح مذاكرات قانون اساسى‏جلسه‏67-51، ص: 1428
تهراني- به جاي دو اصل ما، آنها يك اصل آورده‏اند. اول آن را به رأي بگذاريد اگر رأي آورد كه آن را مي‏گذاريم و اگر نياورد روي اينها صحبت مي‏كنيم و بنده حاضرم توضيح هم بدهم.
نايب رئيس- پس بنده اصل اول را نظرخواهي مي‏كنم. اجازه بفرماييد قرائت كنم:
 «اصل- ديوان محاسبات كشور تحت نظارت مجلس شوراي ملي مي‏باشد. سازمان و اداره امور آن در تهران و مراكز استان‏ها به موجب قانون تعيين خواهد شد.» موافقين با اين دست بلند كنند. (منتظري- مستقل را هم حذف كرديم.) (پنجاه و دو نفر دست بلند كردند.) پس بنده مي‏خوانم براي اخذ رأي نهايي.
بني صدر- همه دستگاه‏هاي دولت تحت نظارت است. آن چيزي كه ما تهيه كرده بوديم كه بهتر بود.
نايب رئيس- اگر آقايان موافق‏اند به جاي «تحت نظارت» بنويسيم «وابسته به مجلس شوراي ملي» يعني مي‏نويسيم «وابسته به مجلس شوراي ملي و تحت نظر آن مي‏باشد». (رباني شيرازي- وابسته نمي‏خواهد، چه ربطي دارد؟) (منتظري- وابسته باشد بهتر است.) (خامنه‏اي- وابسته را بكنيد تابع، بهتر است.) آقاي منتظري پيشنهادي كرده‏اند كه خيلي مناسب به نظر مي‏رسد «ديوان محاسبات كشور مستقيماً زير نظر مجلس شوراي ملي مي‏باشد» بنابراين براي رأي‏گيري مي‏خوانيم:
اصل 135 (اصل پنجاه وچهارم)- ديوان محاسبات كشور مستقيماً زير مجلس شوراي ملي مي‏باشد. سازمان و اداره امور آن در تهران و شهرستان‏ها به موجب قانون تعيين خواهد شد.
 (اخذ رأي به عمل آمد و نتيجه آن به شرح زير اعلام شد)
نايب رئيس- عده حاضر در جلسه پنجاه و پنج نفر، شماره كل آراء پنجاه و پنج رأي، موافق پنجاه و يك نفر، مخالف هيچ، ممتنع چهار نفر بنابراين تصويب شد، تكبير (حضار سه مرتبه تكبير گفتند).
7- طرح و تصويب اصل 136 (اصل پنجاه و پنجم)
نايب رئيس- بنابراين اصل 136 حذف مي‏شود اما درباره اصل 137 كه جانشين اصل 136 مي‏شود. آن چيزي كه آقايان نوشته‏اند با آن چيزي كه اينجا هست ماهويش زياد فرق نمي‏كند. حالا اصل 136 از روي متن پيشنهادي گروه قرائت مي‏شود.
اصل 136- ديوان محاسبات، كليه حساب وزارت‏خانه، مؤسسات، شركت‏هاي دولتي و
ساير دستگاه‏هايي كه به نحوي از انحاء از بودجه كل كشور استفاده مي‏كنند به ترتيبي كه قانون مقرر مي‏دارد رسيدگي و يا حسابرسي مي‏نمايد و مراقبت خواهد كرد كه هيج هزينه‏اي از اعتبارات مصوب تجاوز نكرده و هر وجهي در محل خود به مصرف رسيده باشد. ديوان محاسبات حساب‏ها و اسناد و مدارك مربوط را برابر قانون جمع‏آوري و لايحه تفريغ بودجه هر سال را به انضمام نظرات خود به مجلس شوراي ملي تسليم مي‏نمايد. اين لايحه بايد در دسترس عموم گذاشته شود.
نايب رئيس- اين هيچ مطلب اضافي ندارد. (مكارم شيرازي- كلمه «لايحه» چه مي‏شود؟) (صافي- به جايش بايد نوشته شود «گزارش») بلي، اگر بنويسيم گزارش مسأله‏اي‏
                        مشروح مذاكرات قانون اساسى‏جلسه‏67-51، ص: 1429
نيست. (منتظري- رسيدگي و يا حسابرسي مي‏نمايد يعني چه؟) آقاي مكارم شيرازي.
مكارم شيرازي- رسيدگي و حسابرسي دو مطلب است، رسيدگي يعني مستقيماً رسيدگي مي‏نمايند ولي حسابرسي يعني دفاتر آنها را ممكن است بررسي كند.
نايب رئيس- آقاي يزدي بفرماييد.
يزدي- مراقبت خواهد كرد كه هيچ هزينه‏اي از اعتبارات مصوب تجاوز نكرده در حقيقت با كار حسابرسي نمي‏خواند زيرا كار حسابرسي يعني ببيند آيا خرج با اجاره‏اي كه به آن داده‏اند اضافه شده يا نشده و مراقبت خواهد كرد يعني در موقع خرج كردن مواظبت كند، اين معنايش اين است كه اگر اشتباهي در حساب است رسيدگي كند. (خامنه‏اي- بايد نوشته شود «تجاوز نكرده باشد» يعني در گذشته نكرده باشد.)
نايب رئيس- با اين‏كه‏اين عبارت بودنش هيچ ضرري ندارد و معناي مراقبت هم همين است ولي به نظر مي‏رسد اگر «مراقبت خواهد كرد» را برداريم مطلب باز همان‏طور فهميده مي‏شود يعني بنويسيم «رسيدگي و يا حسابرسي مي‏نمايد كه هيچ هزينه‏اي از اعتبارات تجاوز نكرده باشد.» آقاي دكتر غفوري بفرماييد.
گلزاده غفوري- همان‏طور كه آن دفعه گفتم براي تبديل كردن اين مؤسسه به يك مؤسسه فعال و امين جامعه، اينجا بعد از اين‏كه يك بودجه‏اي تعيين مي‏كنند مسؤول يك دستگاه يا كمتر خرج مي‏كند يا بيشتر خرج مي‏كند يا در آن سوء استفاده مي‏شود و بعد از اين‏كه دو ماه، سه ماه يا چهار ماه از آن گذشته مي‏روند آنجا و حساب‏ها را مي‏رسند. اينجا نوشته است «به مصرف رسيده باشد» من مي‏خواهم يك كلمه‏اي اينجا گذاشته شود كه دنباله‏گيري شود وگر نه آنجا مي‏رود و دفن مي‏شود. اين را اگر بخواهيم فعالش كنيم بايد يك كلمه‏اي بگذاريم كه عليه متخلف اعلام جرم بكند حالا فرض كنيد به مصرف نرسيده و مسؤول امر هم استعفا كرده و رفته است.
نايب رئيس- آقاي دكتر غفوري، وقتي بنويسيم وظايف بازرسي را، ديگر اعلام جرم نمي‏نويسيم چون بازرس اين كار را مي‏كند. آقاي سبحاني بفرماييد.
سبحاني- رسيدگي و حسابرسي چه تفاوتي دارد؟ اگر مغاير است كه بايد «يا» را حذف كنيم.
نايب رئيس- آقايان گفتند فرقش را كه دو نوع كار است، آقاي مكارم گفتند كه در حسابرسي همه دفاتر را مي‏خواهند تا حسابرسي كنند. آقاي آيت بفرماييد.
دكتر آيت- من معتقدم كه فعلا اين اصل را براي مطالعه بيشتر ببريم به كميسيون مشترك به اين دلايل. اولا در اينجا ديوان محاسبات خواه ناخواه يا با سازمان برنامه يا با وزارت دارايي سروكار دارد، درست است كه زير نظر مجلس است ولي با آنها سروكار دارد و مسأله مسؤوليتي كه مطرح است كه اگر خوب مراقبت نكرد يا خوب نظارت نكرد مسؤول اين كار كسي باشد و چه كسي بايد جواب بدهد، آيا دولت جواب بدهد؟ و مسؤول عدم انجام كارهايش چه كسي است؟
نايب رئيس- خوب، مثل اين است كه بگوييم اگر اداره كارگزيني مجلس شوراي ملي كارش را انجام نداد چه كسي مسؤول است. (دكتر آيت- خير، اين خيلي مهم‏تر از آن است.) خوب مسؤولش مجلس است.
دكتر آيت- يك قانوني ما داريم به نام قانون ديوان محاسبات، من نمي‏دانم وقتي‏كه اين‏
                        مشروح مذاكرات قانون اساسى‏جلسه‏67-51، ص: 1430
تنظيم مي‏شده آن قانون مطالعه شده است يا نه، قانون مفصلي است و من معتقدم با توجه به آن قانون و سوابق آن قانون اين اصل تنظيم بشود. (تهراني- مطالعه شده است.) بسيار خوب اگر شده است كه حرفي نيست. (بني صدر- اين اصل چهار مرتبه بررسي شده است.)
نايب رئيس- آقاي تهراني بفرماييد.
تهراني- بنده مي‏خواستم توضيحي راجع به اين اصل بدهم. اين قسمت از اصل كه نوشته «رسيدگي و يا حسابرسي مي‏نمايد كه هيچ هزينه‏اي از اعتبارات مصوب تجاوز نكرده باشد و هر وجهي در محل خود به مصرف رسيده باشد» از اين جهت است و اين هدف را دنبال مي‏كند نمي‏خواهد بگويد اين خيانت كرده است مثلا استاندار مشهد دو وظيفه دارد يك وظيفه اين‏كه زيادتر از بودجه‏اي كه برايش قرار داده شده بيشتر خرج نكند و همان بودجه را منحصراً مصرف كند و اگر مثلا صد هزار تومان يا دويست هزار تومان براي عمران و آبادي اختصاص داده شده اگر كمتر مصرف كند باز هم مسؤول است چرا؟ براي اين‏كه به وظيفه‏اش عمل نكرده است وظيفه‏اش اين بوده كه در اين سطح عمران و آبادي خراسان را بالا ببرد و اين جمله‏اين مطلب را مي‏خواهد بگويد نه اين‏كه منظور اين باشد كه دزدي كرده باشد، اين است كه هم بايد زيادي خرج نكند و هم بودجه‏اي را كه براي موردي اختصاص داده شده به مصرف برساند.
نايب رئيس- آقاي فوزي بفرماييد.
فوزي- منظور از رسيدگي و يا حسابرسي، مفهوم مراقبت خواهد كرد نيست براي اين‏كه رسيدگي و يا حسابرسي يك وقت در آخر كار انجام مي‏گيرد و آن وقت ممكن است از هزينه هم تجاوز كرده باشد يعني هزينه از اعتبارات هم بيشتر باشد. بنابراين بايد از اول تحت كنترل و نظارت قرار گيرد آن وقت هزينه از اعتبار بيشتر نخواهد شد. عليهذا به نظر بنده از اول بايد تحت كنترل قرار گيرد.
نايب رئيس- آقاي عرب بفرماييد.
عرب- در اينجا ذكر شده «به ترتيبي كه قانون مقرر رسيدگي بكند» اين‏كه وظيفه مجلس است كه به وسيله افراد مجلس رسيدگي بكند.
نايب رئيس- مي‏گوييم شكل كار را قانون معين مي‏كند. (عرب- مگر قبلا نگفتيم تحت نظارت مجلس؟) اعضاي مجلس كه نيستند، تحت نظارت يعني افرادي را انتخاب مي‏كنند كه كارشناسان امور هستند مثل اين‏كه مجلس براي خودش يك كارگزيني دارد يا يك كارپردازي دارد بنابراين مجلس يك ديوان محاسبات دارد كه از كارشناساني است كه مورد تأييد مجلس هستند ولي لازم نيست كه عضو مجلس باشند.
منتظري- من نفهميدم حساب‏ها و اسناد و مدارك را برابر قانون جمع مي‏كنند يعني چه؟
نايب رئيس- يعني قانون بايد كيفيت اينها را معين كند. حالا براي رأي‏گيري خوانده مي‏شود و شمار آن اصل 136 مي‏شود.
اصل 136 (اصل پنجاه و پنجم)- ديوان محاسبات كليه حساب‏هاي وزارت‏خانه‏ها، مؤسسات، شركت‏هاي دولتي و ساير دستگاه‏هايي كه به نحوي از انحاء بودجه كل كشور استفاده مي‏كنند به ترتيبي كه قانون مقرر مي‏دارد رسيدگي و يا حسابرسي مي‏نمايد كه هيچ هزينه‏اي از اعتبارات مصوب تجاوز نكرده و هر وجهي در محل خود به مصرف رسيده باشد. ديوان محاسبات حساب‏ها و اسناد و مدارك مربوط را برابر قانون جمع‏آوري و گزارش تفريغ بودجه هر سال را به انضمام‏
                        مشروح مذاكرات قانون اساسى‏جلسه‏67-51، ص: 1431
نظرات خود مجلس شوراي ملي تسليم مي‏نمايد. اين گزارش بايد در دسترس عموم گذاشته شود.
 (اخذ رأي به عمل آمد و نتيجه آن به شرح زير اعلام شد)
نايب رئيس- عده حاضر در جلسه پنجاه و پنج نفر، شماره كل آراء پنجاه و پنج رأي، موافق پنجاه و سه نفر، مخالف هيچ، ممتنع دو نفر تصويب شد، تكبير (حضار سه مرتبه تكبير گفتند).
نايب رئيس- يك تذكر و توضيح در پاسخ آقاي مقدم مراغه‏اي مي‏دهم كه دولت هم كه موظف است خودش لايحه تفريغ بودجه را بياورد. مي‏توانيد هم از گزارش نتيجه‏اينها استفاده كند و هم هر كار اضافه‏اي انجام بدهد چون او يك وظيفه جداگانه‏اي دارد ولي اين به منظور اين است كه كار مجلس صحيح انجام گيرد، اما در اينجا دو اصل 138 و 139 آمده است كه ارتباطش با اقتصاد خيلي كمتر است.
كرمي- پس خوب است جناب‏عالي اصل 127 و 129 و 130 را مطرح كنيد.
نايب رئيس- بنابراين حالا بر مي‏گرديم و چند اصل اقتصادي را مطرح مي‏كنيم.
يزدي- چون ساده‏تر است راحت‏تر تصويب مي‏شود.
رباني املشي- آقاي بهشتي، جمعيت كم است پس اصول ساده را مطرح مي‏كنيم.
نايب رئيس- اجازه بفرماييد براي اين‏كه اصولي كه داريم در جريان كار قاطي نشود (سبحاني شماره اصل‏ها عوض مي‏شود.) من از نظر فصل‏ها مي‏گويم نه از نظر اصل‏ها. نظر آقايان اين است كه روابط را مطرح كنيم؟ (نمايندگان- بلي) بنده هم براي اين‏كه فصولي قاطي نشود نظرم اين است كه از همين 138 تا 141 كه چهار اصل است مي‏توانيم رسيدگي كنيم و يك فصل مستقل هم هست و آن فصل قبلي هم تكميل مي‏شود.
بني صدر- بنده مي‏خواستم عرض كنم ديروز راجع به اصل 138 ايرادي وارد شده كه ما صبح در گروه آن را به اين صورت كه مي‏خوانيم تغيير داديم «استقلال و نفي سلطه‏پذيري و سلطه‏جويي».
8- طرح اصل 138
نايب رئيس- اصل 138 را مي‏خوانم:
اصل 138- استقلال و نفي سلطه‏پذيري و سلطه‏جويي، اساس روابط خارجي ايران است و در حد اين مفهوم سرزمين ايران جزء لاينفك وطن امت اسلامي مي‏باشد. سياست خارجي دولت جمهوري اسلامي براساس تعهد در قبال كشور خود و ملل مسلمان و دفاع از تماميت ارضي ايران و وطن امت اسلامي استوار است.
دكترضيائي- ايران جزء لاينفك امت اسلامي است يعني چه؟
رباني شيرازي- سياست خارجي سه بعد دارد، در برابر قدرت‏هاي بزرگ عدم تعهد است، در برابر برادران مسلمان تعهد است، عدم تعهد هم بايد در اينجا باشد.
نايب رئيس- آقاي اكرمي بفرماييد.
همان‏طور كه آقاي رباني فرمودند از يك طرف سياست ما عدم تعهد است و از طرفي هم متعهد هستيم در مقابل ملت‏هاي مسلمان. بنابراين من فكر مي‏كنم اضافه كنيم‏
                        مشروح مذاكرات قانون اساسى‏جلسه‏67-51، ص: 1432
 «و جنبش‏هاي آزادي‏بخش».
نايب رئيس- اين موضوع كه مي‏فرماييد جزو اصل 129 است. آقاي طاهري اصفهاني بفرماييد.
طاهري اصفهاني- استقلال يعني سلطه نپذيرفتن و ديروز هم به آقاي بني صدر ايراد گرفته شد و حالا عبارت را به صورت درست كرده‏اند، در صورتي كه به اين صورت هم درست نيست.
يزدي- بعضي‏ها خواستند بگويند استقلال با سلطه‏گري مي‏سازد در حالي كه ما در رابطه خارجي‏مان نه سلطه‏پذيري داريم نه سلطه‏جويي. استقلال براي خود يك معني دارد و سلطه‏گري و سلطه‏جويي هم براي خودش يك مفهوم دارد آن استقلال با سلطه‏گري و سلطه‏جويي مي‏سازد اين را اضافه كرده‏ايم در رابطه خارجي هر دوي آنها نيست.
طاهري اصفهاني- من مي‏خواهم بگويم سلطه‏پذيري زائد است و بايد نوشته شود استقلال و نفي سلطه‏گري.
نايب رئيس- آقاي بني صدر خلاصه اين است كه از اين قرينه‏سازي بايد دست برداشت زيرا يا بايد استقلال را برداريد و بنويسيد «نفي سلطه‏پذيري و سلطه‏جويي اساس روابط خارجي است» كه همان معنا درش هست يا اين‏كه بايد بنويسيم «استقلال و نفي سلطه‏جويي» اما ديگر نفي سلطه‏پذيري در خود استقلال هست پس اين‏طور مي‏نويسيم «استقلال و نفي سلطه‏جويي اساس روابط خارجي ايران است».
رباني شيرازي- بايد نوشته شود حفظ استقلال يا احترام استقلال، اين جمله يك چيزي كم دارد. (يزدي- حفظ استقلال بايد نوشته شود.)
نايب رئيس- آقاي سبحاني بفرماييد.
سبحاني- كلمه سلطه‏پذيري يا سلطه‏جويي با اصل 139 مناسب‏تر است و بايد آنجا بياوريم و اينجا بنويسيم «استقلال همه جانبه اساس روابط خارجي ايران را تشكيل مي‏دهد».
نايب رئيس- آقاي دكتر آيت بفرماييد.
دكتر آيت- اين اصل باز يك معجون عجيب غريبي شده است. يكي همين كه اول گفتند كه احترام به استقلال يا حفظ، ولي باز هم استقلال چه كسي و چه چيزي و استقلال كشورها يا ملت‏ها اين يك مسأله، بعد در اينجا هم گفته‏اند جزء لاينفك وطن امت اسلامي است، آخر وطن امت اسلامي كجا است و حدودش چيست؟ باز اين هم يك مسأله است و قسمت بعديش كه «سياست خارجي دولت جمهوري اسلامي براساس تعهد در قبال كشور خود» خوب هر كشوري مسلم است كه در قبال كشور خودش تعهد دارد، ما بيشتر بايد تعهد در قبال ملل مسلمان را در اينجا ذكر كنيم و تماميت ارضي ايران را مشخص است ولي وطن امت اسلامي حدودش مشخص نيست و من معتقدم بهتر از اين بايد باشد. البته با مفهومش يعني آن‏چه كه در اين اصل هست موافقم ولي الفاظ و جمله‏بندي، آن مفهوم را نمي‏رساند. (صافي- بايد نوشته شود «به طور متقابل»)
                        مشروح مذاكرات قانون اساسى‏جلسه‏67-51، ص: 1433
نايب رئيس- آقاي خامنه‏اي بفرماييد.
خامنه‏اي- وطن امت مفهوم حقوقيش خاك است و اين معلوم نيست كه با آن‏چه كه سياست خارجي است كاملا تطبيق كند. ما مي‏خواهيم بگوييم كه متعهد نيستيم و مي‏خواهيم بگوييم براساس اخوت اسلامي و حمايت از مستضعفين است ولي تماميت ارضي ايران و دفاع از تماميت ارضى وطن امت اسلامى يك مملكت را وادار مى‏كند براى دفاع از تماميت ارضى در ده جبهه با تعارضي كه گاهي بين دولت و ملتشان هست گاهي جنگ كند اين را ما مي‏خواهيم و مي‏توانيم يا نه؟
نايب رئيس- آقاي خامنه‏اي عنايت بفرماييد كه در موقع صحبت به معيارهاي اسلامي توجه كنيد. شما مي‏فرماييد الان وظيفه هر ايراني مسلمان و پاكستاني مسلمان و اندونزي مسلمان اين است كه از يك وجب خاك فلسطين يا از يك وجب خاك سومالي دفاع كند يعني مي‏شود سرزمين امت اسلام و سرزمين امت اسلام را حتي نقشه‏هايش را كشيده‏اند و رنگش را هم كشيده‏اند جايي كه در سلطه دولت‏ها و حكومت‏هايي است كه در اصطلاح امروز به آنها مي‏گويند جزو حكومت‏هاي اسلامي، آن را مي‏گويند سرزمين امت اسلام يا آنجايي كه اكثريت ساكنانش مسلمان باشند بنابراين ...
خامنه‏اي- ملاحظه بفرماييد ما اگر بخواهيم بحث كامل و خالص فقهي بكنيم مسأله دارالحرب و دارالاسلام پيش مي‏آيد. آيا امت اسلامي دارالحرب است يا دارالاسلام است؟
نايب رئيس- من اين تذكر را دادم كه بحث‏ها منحرف نشود و الا وارد بحث نشدم. آقاي فاتحي بفرماييد.
فاتحي- در اينجا، هم ابهامات مختلف است و هم انسجامي ندارد و به نظر من عدم انسجامش اين است كه عبارت‏ها با هم نمي‏خواند، ابهاماتش هم همان‏طور كه جناب آقاي دكتر آيت فرمودند وطن امت اسلامي كجا است؟ چون ما يك امت اسلامي كلي داريم كه‏ايران هم جزو آنها است همان‏طور كه‏ايران وظيفه دارد از تماميت ارضي خودش دفاع كند از امت اسلامي هم كه هنوز وطنش براي ما مشخص نيست و اگر منظور تمام كشورهاي اسلامي است كه وظيفه سنگين است كه مثلا در اريتره يا فيليپين يا افغانستان و يا ساير كشورهايي كه در كورس تجاوز هستند وظيفه دفاعي داشته باشيم كه از تماميت ارضي آنها دفاع كنيم. خلاصه ابهاماتي دارد. (نايب رئيس- وظيفه كه داريم، آقا عجيب است.) اگر امت اسلامي يك دولت كلي تشكيل داده بود كه ايران هم جزو آن بود، ولي هنوز كه به آن صورت واقعي نشده است. درست است كه بايد عملا آن‏طور بشود، ولي هنوز آن فكر عملي نشده است.
نايب رئيس- آقاي خزعلي بفرماييد.
در حد اين مفهوم سرزمين ايران جزو لاينفك وطن امت اسلامي مي‏باشد. اما داريم قانون مي‏نويسيم براي كشور ايران، درست است كه با تمام كشورهاي مسلمان برادر هستيم و تعهد برادرانه داريم كه در بند آخر اصل سوم هم آمده اما الان اين يك مطلب را در ذهن‏ها مي‏آورد به خصوص در جو توطئه كه مي‏گويند معلوم مي‏شود كه‏اينها مي‏خواهند نظر خود را به تمام كشورهاي اسلامي سرايت بدهند و اين‏كه در اينجا نوشته شده سرزمين ايران جزء لاينفك وطن امت اسلامي آيا الان اين شايعه را به ذهن نمي‏آورد و از آن سوء استفاده نمي‏شود؟
                        مشروح مذاكرات قانون اساسى‏جلسه‏67-51، ص: 1434
نايب رئيس- آقاي مهندس دانش‏راد.
مهندس دانش‏راد- قسمتي از عرايض بنده را آقاي خزعلي فرمودند. اصل يازدهم قسمتي از سياست جمهوري اسلامي را روشن كرده «همه مسلمانان يك امت هستند و دولت جمهوري ايران موظف است سياست خود را ...» يك قسمت اينجا سياست جمهوري ايران ذكر شده و يك قسمت هم همان‏طور كه فرمودند.
نايب رئيس- اينجا را بفرماييد. (مهندس دانش‏راد- من مي‏خواهم بگويم كه تكرار است.) ما اصولي داريم كه به هر فصلي كه مي‏رسيم بخشي از مطالب آنجا مي‏آيد و در اينجا چيزهاي ديگر هم آمده است. آقاي اشراقي بفرماييد.
اشراقي- عرض شود كه ما با تمام امم اسلامي البته برادريم و ممكن است در تمام شؤون تا مي‏توانيم به آنها كمك كنيم اما اينجا مملكتي است و وطني است كه همه ما ملت مسلمان و ايراني هستيم و ساير ممالك به ما مربوط نيست، امت اسلامي هستند و اوطاني دارند و با آنها هم البته طبق روابط اسلامي معامله مي‏كنيم اما اين‏كه‏اينجا آورده است وطن جزء لاينفك ايران است و حدودش هم مشخص نيست به طوري كه آقايان گفتند آن وقت مي‏شود، اين وطن شهري است كه او را نام نيست و اول و آخرش معلوم نمي‏شود. ما البته با آنها رابطه خوبي هم خواهيم داشت ولي اين جمله‏ها را اينجا نياوريد زيرا مبهماتي دارد و ما را به زحمت مي‏اندازد.
نايب رئيس- دوستاني كه در ادامه بحث صحبت مي‏كنند خواهش مي‏كنم كه بحث‏مان را منحرف نكنيم فقط يك سؤال هست و اين اصل براساس اين سؤال است، از دوستان خواهش مي‏كنم در بحث‏هايتان اين سؤال را روشن كنيد. عرض كردم امروز هجوم مي‏برند به يك وجب از خاك اسلام يعني آن خاكي كه ما بر طبق موازين فقهي به آن مي‏گوييم سرزمين اسلام. سؤال اين است كه آقاي اشراقي كه در تبريز تشريف داريد در حد مقدوراتتان دفاع از يك وجب از سرزمين اسلام در بنگلادش واجب است يا نه؟ (اشراقي- بلي) خوب اين همين مطلب را مي‏خواهد بگويد. آقاي دكتر غفوري بفرماييد.
گلزاده غفوري- من فكر مي‏كنم روح اين اصل با اسلامي «لا تظلمون و لا تظلمون» تطبيق مي‏كند بنابراين علاوه بر اين مسأله كه بايد توجه داشته باشيم به اين اصل، دو نكته را هم مي‏خواستم در اينجا اشاره شود، يكي مسأله استقلال است كه سابقاً هم مي‏گفتند ايران مستقل است ولي خوب مي‏دانم كه چقدر وابستگي‏هاي فرهنگي و اقتصادي داريم و ما بايد اينها را برطرف كنيم. بنابراين در استقلال اشاره شود به استقلال سياسي، اقتصادي و فرهنگي و از آن گذشته مسأله اخير كه مورد بحث اين است اين ممكن است، در كوران‏هاي بين المللي همان‏طور كه عادلانه با تمام ملل انسان دوست و رعايت احترام متقابل كه يك جنگ‏جويي تلقي نشود.
نايب رئيس- آقا اين مطلب در اصل 139 آمده است.
گلزاده غفوري- در قسمت استقلال بايد به جنبه سياسي، فرهنگي و اقتصادي اشاره شود.
نايب رئيس- اين را هم گفتيم كه اگر ما بخواهيم انواعش را بشماريم آن‏وقت بايد كلمه نظامي را هم بگذاريم، بعد هم ممكن است يك چيز ديگري هم جا بيفتد. آقاي عضدي بفرماييد. (دكتر عضدي- بنده مي‏خواستم يك توضيحي بدهم كه خودتان داديد.) آقاي‏
                        مشروح مذاكرات قانون اساسى‏جلسه‏67-51، ص: 1435
بني صدر بفرماييد.
بني صدر- عرض كنم اين‏كه وطن ما جزء امت اسلامي است هيچ سوء تفاهمي براي هيچ كس به وجود نمي‏آورد و واقعاً هم هست و اگر ما مسلمان هستيم و سرزمين اسلام يك سرزمين است بنابراين اگر بگوييم، اگر اين را بگذاريم ديگران ممكن است تصور بكنند كه ما مي‏خواهيم برويم جاهاي ديگر را بگيريم. ما كه اول اين قانون اساسي گفتيم كه سلطه‏جويي را منع مي‏كنيم و اين رفع شبهه را مي‏كند اما اين‏كه ما نگوييم در سياست خارجي مثلا در قبال مسأله فلسطين چه خواهيم كرد (رباني شيرازي- نوشته‏ايم دفاع مي‏كنيم.) در اينجا مفهومش غير از اين مفهوم است. در اينجا ما مي‏خواهيم بگوييم كه ما مسأله فلسطين را مسأله خودمان مي‏دانيم هر قسمتي از خاك وطن اسلامي كه به خطر بيفتد مثل اين است كه خاك خود ما به خطر افتاده است. در عين حال هم براي خود ايران به عنوان يك واحد جزو مجموعه خانواده بزرگ اسلامي استقلال قائليم اين دوتا را خواستيم با هم جمع كنيم.
نايب رئيس- ارض اسلام يك مسأله است و دفاع از جان و مال و عرض و حقوق تك تك مسلمان‏ها يك مسأله است، دفاع و حراست از ارض اسلام اين يك مسأله است، دفاع و حراست از مجتمع قدرت اسلامي يك مسأله است و دفاع از حق هر انسان زير ستم اين هم يك مسأله است، مي‏خواهند مسلمان باشد و مي‏خواهد مسلمان نباشد. ما بايد اين اصولي كه مي‏نويسيم اين چهار قسمت مهم را كه در بحث ولاء و براء و تولي و تبري در مباني اسلامي هست بياوريم، اين است كه آقايان عنايت بفرماييد كه بحث طوري باشد كه وقتي روي يكي تكيه مي‏كنيد فراموش كردن ديگري نباشد.
فاتحي- اين را جواب بدهيد به اتكاء اين‏كه‏اينجا جزو لاينفك وطن اسلامي است، اگر وارد كشور ما بشوند به اتكاء اين‏كه‏اينجا هم جزو آن كشور است آن‏وقت چه مي‏شود؟
نايب رئيس- اين مي‏شود سلطه‏پذيري، ما گفتيم در برابر بيگانه. آقاي مكارم بفرماييد.
مكارم شيرازي- در جمله «ايران جزو لاينفك وطن امت اسلامي است» اگر منظور اين است كه ما تعهد داريم در قبال كشورهاي اسلامي ديگر كه از آنها دفاع كنيم با صراحت در ذيل آن نوشته شود، اما الان در خارج ما يك وطن اسلامي براي كشورهاي اسلامي نداريم زيرا تبديل شده‏اند به كشورهاي پراكنده و ان شاءالله روزي خواهد آمد كه همه يك كشور بشوند. پس اگر محتواي صحيحي داشته باشد آن است كه بعداً. و ما خود اين دو سوء ظن را بر مي‏انگيزد زيرا همان‏طور كه آقاي خزعلي فرمودند يك عده‏اي مي‏گويند توسعه طلب و يك عده ناسيوناليست افراطي هم مي‏گويند مي‏خواهيد كشور را ببريد زير پرچم و جزو كشور ديگري كنيد محتواي تازه‏اي هم ندارد خوب همان چيزي كه در ذيل است همان را بنويسيم و خودمان را راحت كنيم.
بني صدر- اگر كسي به خاك اسلام حمله كرد مثل اين است كه به ما حمله كرده است.
نايب رئيس- اجازه بفرماييد. آقاي تهراني بفرماييد. (تهراني- اين را به رأي بگذاريد و رأي بگيريد.) آقاي رباني شيرازي بفرماييد.
رباني شيرازي- يك مسأله همين بود كه آقاي مكارم توضيح دادند. مسأله ديگر اين‏كه ما از اول مي‏خواهيم بگوييم سياست خارجي ما بر اين منوال است كه ما به استقلال ديگران احترام مي‏گذاريم و استقلال خودمان را هم حفظ مي‏كنيم، پس در اول مي‏گوييم احترام به استقلال‏
                        مشروح مذاكرات قانون اساسى‏جلسه‏67-51، ص: 1436
و هر دو جمله بعدي را هم مي‏آوريم، احترام به استقلال يعني استقلال ديگران، متن سلطه‏جويي و سلطه‏پذيري نسبت به خودمان كه اولش مربوط مي‏شود به استقلال خودمان. دوم اين‏كه تجاوز به استقلال ديگران نشود، اين يك مطلب بود مسأله ديگري كه چندين مرتبه هم درباره‏اش صحبت شده است و توجهي به آن نمي‏شود اين است كه ما سياستمان در مقابل امپرياليسم بر چه منوالي است، آيا سياست روشني داريم يا نداريم؟ آيا در بلوك‏هاي نظامي مي‏خواهيم شركت كنيم يا نمي‏خواهيم شركت كنيم؟ (نايب رئيس- اين‏كه خلاف استقلال است.) اگر مي‏خواهيم در بلوك‏هاي نظامي و بلوك‏هاي امپرياليسم شركت نكنيم صريحاً بايد در سياست خارجي‏مان «عدم تعهد در برابر قدرت‏هاي بزرگ» را بايد ذكر بكنيم.
نايب رئيس- در هر صورت يا با اين عبارت يا با عبارت ديگر حتماً بايد مطلبش بيايد و اين را ما جلوتر نوشته‏ايم. (منتظري- مضمون عبارتي را كه آقايان نوشته‏اند لطفاً بخوانيد.) «نفي هر گونه سلطه‏جويي و سلطه‏پذيري اساس روابط خارجي ايران است و با حفظ استقلال تماميت ارضي كشور، سياست خارجي دولت جمهوري اسلامي ايران براساس تعهد و كمك نسبت به همه كشورهاي اسلامي برقرار است.» در حقيقت مطلبشان را گفتند و الا متني نمي‏خواستند پيشنهاد كنند. (منتظري- يعني مي‏خواستند بگويند چيزهاي ديگرش زيادي است.) اجازه بفرماييد. آقاي رشيديان بفرماييد.
رشيديان- در بيشتر قوانين كشورهايي كه روي سيستم اتومات مكتبي هستند آمده است و قوانيني هم موجود است مثلا الان اين قانون اساسي شوروي است و هيچ وحشتي هم نيست و آن موقعي كه هم اين بندها تنظيم مي‏شد من عرض كردم، الان بنده نصف بند را مي‏خوانم: «وظيفه نيروهاي مسلح اتحاد جماهير شوروي سوسياليستي در قبال خلق عبارت است از دفاع مطمئن از ميهن سوسياليستي و حفظ آمادگي رزمي دايمي براي تضمين بي‏درنگ با هر گونه تجاوز» و در بالا مي‏نويسد «به منظور دفاع از دست آوردهاي سوسياليستي از كار صلح‏آميز مردم شوروي از حاكميت و تمام آن كشورهايي كه هم پيمان شوروي هستند و يا مكتب سوسياليستي دارند» اين تضمين دفاع كردن است و حمايت از آنها كرده و اصولا اسم «ميهن سوسياليستي» آورده است. ملاحظه بفرماييد كشورهايي كه الان بلوك شرق را تشكيل مي‏دهد و جزء اقمار شوروي هستند و مكتب سوسياليستي دارند نه مليت روسي دارند و نه چيز ديگري، اصلا مرزهايشان از هم جدا است ولي در عين حال در قانون اساسي به صراحت آورده است، به علاوه همان‏طوري كه در عمل مي‏بينيم رهبران بزرگ كشورهاي جهان حتي آنهايي كه مرتجع هستند، سران مرتجع دولت‏هاي اسلامي هم اين حرف را نزدند كه ما مي‏گوييم، آنها همه‏جا را ميهن اسلام مي‏دانند و اين موضوع صحه گذاشتن روي تجاوز و يا سلطه‏جويي نيست بلكه همه مسلمان‏ها برادرند و در اصل 11 و بند 16 از اصل سوم اينها مشخص شده است.
نايب رئيس- متشكرم، خانم گرجي بفرماييد.
خانم گرجي- من مي‏خواستم بگويم اين اصل ناظر بر يك معنايي باشد اگر در اين اصل استقلال را معني كنيم كه استقلال به آن معنايي نيست كه ما مي‏گوييم و اگر در حقيقت مي‏خواهيد موضوعاتي ديگر مشخص بشود كه بايد درست و حسابي مشخص كنيد. اين ابهام دارد زيرا آن استقلال كه ما مي‏گوييم لااقل به تمام معنا، معني نكرده و بهتر است كه در اطرافش بررسي بشود و مشخص بشود كه روشن‏تر باشد.
                        مشروح مذاكرات قانون اساسى‏جلسه‏67-51، ص: 1437
نايب رئيس- توضيح خواهر ما اين است كه ما اينجا خوب است كه روشن‏تر بنويسيم «اساس سياست خارجي عبارت است از يكي حفظ سرزمين ايران از هر نوع حمله خارجي، يكي پرهيز از هر نوع سلطه‏جويي و يكي هم دفاع از سرزمين امت اسلامي.» يعني اين سه موضوع را در يك عبارت روشني خلاصه بكنيم و طوري بنويسيم كه از هر نوع ابهامي در بيايد چون روح مطلب هم همين است و روح ديگري ندارد. آقاي بني صدر بفرماييد.
بني صدر- ما هم مي‏خواهيم بگوييم سرزمين اسلام يكي است.
منتظري- آقاي بهشتي مگر آن عبارت مستقل نبود؟ آن عبارت هم از همين قبيل بود.
نايب رئيس- بلي هر دو يكي بود. آقاي تهراني بفرماييد.
تهراني- بنويسم «سياست خارجي جمهوري اسلامي براساس تعهد در قبال كشور خود و ملل مسلمان و دفاع از تماميت ارضي ايران و وحدت امت اسلامي استوار است» و ديگر در حد اين مفهوم كه سرزمين ايران جزو لاينفك وطن امت اسلامي است هم احتمال اين‏كه آقاي خزعلي فرمودند هست و هم تكرار است. اگر شما اين را بزنيد و استقلال را هم اضافه بكنيد آن چيزي را كه شما فرموديد در آن هست و رأي هم مي‏آورد و تمام مي‏شود و وقت نداريم چون ظهر است. اگر ممكن است رأي بگيريد.
نايب رئيس- بسيار خوب، آقاي طاهري اصفهاني بفرماييد.
طاهري اصفهاني- دو سؤال دارم يكي اين‏كه مي‏گوييم استقلال. در بدو نظر به ذهن چه مي‏آيد؟ آيا استقلال در مرز ايران است يا استقلال در كل ملت اسلام است؟ استقلال كجا است؟ (مكارم شيرازي- در ذيلش نوشته شده است، استقلال خارجي است.) اين بايد روشن بشود چون اگر منظور ما استقلال امت اسلام است. اصلا اين را ما نبايد بنويسيم چون مطلبي است كه بايد انجام بگيرد. وانگهي شما چرا مطلب را در اين مفهوم مي‏آوريد؟ سرزمين ايران جزو لاينفك وطن امت اسلامي است، اين يك قدري موهم است اين را يك قدري بشكافيد و بگوييد ما در قبال سرزمين‏هاي اسلامي چه وظيفه‏اي داريم و چه روابط متقابلي را بايد داشته باشيم.
نايب رئيس- من نظرات دوستان را جمع‏بندي كرده‏ام و عبارت را مي‏خوانم. اصلا خوب است كه اين اصل را از اينجا شروع كنيم «سياست خارجي دولت جمهوري اسلامي ايران براساس حفظ اسقلال ونفي سلطه‏جويي و تعهد در قبال كشور خود و ملل مسلمان و دفاع از تماميت ارضي ايران و سرزمين امت اسلامي و عدم تعهد در برابر قدرت‏هاي جهاني استوار است.» (عده‏اي از نمايندگان- خوب است.) يك همه جانبه هم مي‏نويسيم كه نظر آقاي دكتر غفوري هم تأمين شود.
صافي- تعهد مطلق نمي‏شود، معني تعهد بايد روشن باشد يعني بايد آنها هم نسبت به ما روابط متقابل داشته باشند.
نايب رئيس- آقاي صافي، البته ملت‏ها طبعاً روابط متقابل را حفظ خواهند كرد. (رشيديان- آقاي صافي ارتباط با مردم، نه دولت‏ها.) (تهراني- بسيار خوب است همين را به رأي بگذاريد.)
استقلال مال جامعه بود و تماميت ارضي مال قلمرو، در اصل بعدي كه درباره كشورهاي مطلق است، در اين اصل كه درباره امت‏هاي اسلامي است دفاع از استقلال و تماميت ارضي است.
                        مشروح مذاكرات قانون اساسى‏جلسه‏67-51، ص: 1438
نايب رئيس- عبارت را مي‏خوانم و بعد به رأي مي‏گذاريم.
اصل 138- سياست خارجي جمهوري اسلامي ايران براساس حفظ استقلال همه جانبه و تماميت ارضي كشور و تعهد در قبال ملل مسلمانان و دفاع از سرزمين است اسلام و عدم تعهد در برابر قدرت‏هاي جهاني استوار است.
تهراني- بسيار خوب رأي بگيريد.
 (اخذ رأي به عمل آمد و نتيجه به شرح زير اعلام شد)
نايب رئيس- عده حاضر در جلسه پنجاه و سه نفر، شماره كل آراء پنجاه و سه رأي، موافق چهل و شش نفر، مخالفت شش نفر، ممتنع يك نفر، بنابراين تصويب نشد.
9- پايان جلسه‏
نايب رئيس- در جلسه بعدي كه ان شاء الله روز شنبه عصر خواهد بود و دوباره آن را مطرح مي‏كنيم. جلسه ختم مي‏شود.
 (جلسه ساعت دوازده پايان يافت)
نايب رئيس مجلس بررسي نهايي قانون اساسي دكتر سيد محمد حسيني بهشتي‏
                        مشروح مذاكرات قانون اساسى‏جلسه‏67-51، ص: 1439
                        جلسه پنجاه و سوم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده و ده دقيقه روز پنجم آبان ماه 1358 هجري شمسي برابر با پنجم ذيحجه 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- بيانات قبل از دستور آقايان سبحاني و اكرمي‏
2- طرح اصل 127 و توصيه مقدمه و بند 1 آن و بحث پيرامون بند 2 (اصل چهل و سوم)
3- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏67-51، ص: 1441
1- بيانات قبل از دستور آقايان سبحاني و اكرمي‏
نايب رئيس- بسم الله الرحمن الرحيم.
آقاي سبحاني طوماري را مي‏خواهند ارائه بفرمايند از طرف مردم عزيز و پرتلاش آذربايجان، اين است كه مي‏خواهند تشريف بياورند اينجا و دو سه دقيقه‏اي صحبت بكنند و بعد از آن آقاي اكرمي براي صحبت نوبت گرفته‏اند. آقاي سبحاني بفرماييد.
بسم الله الرحمن الرحيم. «واعتصموا بحبل الله جميعاً و لا تفرقوا» شايد بعد از راهپيمايي عمومي و همگاني مردم نسبت به پشتيباني از مقام روحانيت و مرجعيت و انقلاب اسلامي و بالاخص نسبت به مجلس خبرگان، نيازي به بحث و دفاع نباشد زيرا راهپيمايي ديروز و شعارهاي بزرگ و موسع و جامع پشتيباني مردم را نسبت به اين مجلس و مسائل ديگر اثبات كرد. مدتي است گاهي از طريق جرايد، گاهي از طريق ديگر، بعضي از افراد نسبت به مجلس خبرگان مطالبي و اعتراضاتي دارند هنگامي كه اعتراضات آنها را بررسي مي‏كنم روشن نمي‏شود كه مقصود آنها از اين اعتراض چيست. اگر واقعاً مي‏خواهند بگويند افرادي كه در اين مجلس قانون اساسي را تصويب و تدوين مي‏كنند، اينها واقعاً منتخب مردم نيستند، اگر واقعاً مي‏خواهند اين را بگويند، مسلماً آمار و پرونده‏ها بهترين گواه است كه اينها منتخب مردم هستند و ملت ايران آنان را براي اين كار انتخاب كرده‏اند و فكر نمي‏كنم كه كسي روي اين مطلب تكيه كند كه اينها منتخب نبودند و يا انتخاب آنها با اشكال رو به رو بود. آيا واقعاً مي‏خواهند بگويند كه اين افراد منتخب صلاحيت تدوين قانون را ندارند؟ بايد بگويم صلاحيت تدوين قانون عبارت است از آگاهي از قوانين اسلام و از قوانين جهان و آگاهي از جريان روز و بحمد الله اين شرايط در اين مجمع موجود است چون در ميان آنان، مجتهدان و محققان استادان دانشگاه، آگاهان و نويسندگان فراوان است و بالاخره اين مجموعه مي‏تواند تمام شرايطي كه براي تدوين قانون لازم باشد ايجاد كند. و اما آيا واقعاً آنها مي‏خواهند بگويند اين قوانين، قوانين اسلامي نيست؟ بايد آنها انگشت بگذارند و بگويند كه اين قانون مصوب و اين اصل، اصل اسلامي نيست و روشن كنند كه در ميان اين اصولي كه تاكنون به تصويب رسيده است، اين اصل با آيه قرآن و با حديث اسلامي و با قانون اسلامي مخالف است و تاكنون ملاحظه نشده است كه اينها روي يك اصل انگشت بگذارند و بگويند كه اين اصل از اصولي كه به تصويب رسيده است با آيه قرآن و يا با حديث اسلامي متناقض است و يا اين‏كه بگويند كه اين قوانين تدوينى نمى‏تواند قوانين مردمى باشد. من فقط آنها را دعوت مى‏كنم از ميان كليات اصول اين قوانين، اصل سوم را بررسي و تحقيق نمايند. در اين اصل سوم چهره انساني و مردمي بودن اين قوانين روشن است و نياز به بيان نيست. بحمدالله همه اين اصول و يا غالب اين اصول از طريق جرايد منتشر شده است و مي‏توانند بررسي كنند. بنابراين اشكالات آنان يك‏
                        مشروح مذاكرات قانون اساسى‏جلسه‏67-51، ص: 1442
مدرك صحيحي و يا توجيه و اخذ صحيحي ندارد. ازآنجا كه مردم آذربايجان مانند ديگر برادران خود در اين انقلاب سهيم، همگام و پيشگام بوده‏اند اينها به وسيله بنده طوماري به عنوان پشتيباني از مجلس خبرگان و مصوبات آن، چون اگر مي‏خواستيم به فرد فرد آنها ابلاغ بكنيم به اين‏كه اين طومار به دست ما رسيده است خوب، يك كمي مشكل بود و از طرف ديگر هم نمايندگان و ديگر برادران و مجموع ملت ما علاقه مند بودند از فرستادن چنين طوماري آگاهي پيدا نمايند و لذا قرار شد كه اين طومار در اين مجلس محترم ارائه شود. طوماري است به طول پنجاه متر و با امضاهاي فراوان كه من نتوانستم امضاهاي آن را به طور تقريب هم كه شده بشمارم و براي اين‏كه از آنان تشكري به عمل بيايد و مطلع بشوند كه چنين طوماري رسيده است من اين طومار را در اختيار هيأت محترم رئيسه مي‏گذارم مانند بقيه طومارهاي ديگر تا در هر كجا كه ذخيره و ارائه مي‏شود، ارائه نمايند.
نايب رئيس- لطفاً آن را يك مقداري باز كنيد تا همه آقايان نمايندگان مشاهده فرمايند بسيار متشكرم از آقاي سبحاني. لازم است به اطلاع دوستان عزيز و ملت عزيز ايران برسد كه در اين مدت طومارهاي متعدد و بسيار مفصل و طولاني رسيده است كه اينها عموماً مشعر به حمايت مردم از مجلس و مصوبات آن هست و اميد است كه پيوند ميان نمايندگان، انتخاب شدگان و انتخاب كنندگان پيوندي باشد استوار و مستحكم بر پايه‏هاي اسلام، و نتيجه با روش، رسيدن به نظامي متقن و اسلامي بر پايه قوانين قرآن و رهنمودهاي كتاب و سنت و عترت باشد ان شاء الله. مجلس از همه مردم متعهدي كه در تهيه و ارسال اين طومارها كوشيده‏اند صميمانه سپاسگزاري مي‏كند. جناب آقاي منتظري هم مي‏فرمايند از بازار تهران و بسياري از شهرهاي ايران طومارهايي رسيده است كه بسياري از آنها در كميسيون‏ها ملاحظه شده است و اميدواريم خداوند به ما توفيق بدهد كه بتوانيم از عهده اين همه مهر و محبت و اعتماد و ايمان مردم برآييم و خدماتي درخور اين رابطه‏هاي صميمانه به آنها عرضه كنيم كه مورد رضايت و خشنودي خداوند باشد، ان شاء الله. خيلي متشكريم. امروز قرار بود برادرمان آقاي اكرمي هم صحبت بكنند اگر سخنشان كوتاه باشد تشريف بياورند و صحبت بكنند تا وارد دستور جلسه بشويم.
سلام عليكم. بسم الله الرحمن الرحيم. سروران گرامي حضار محترم ملاحظه فرموده‏اند كه بنده سعي كرده‏ام كه تا به حال بيشتر از يك بار مزاحم نشوم اميدوارم مزاحمت امروز هم كوتاه و موجز باشد. از آنجا كه روزنامه‏ها در اين مدتي كه از عمر مجلس مي‏گذرد به جاي تجزيه و تحليل اصولي كه مطابق با قوانين اسلامي بوده، اصولي كه به فرموده رهبر عظيم الشأن اصولي اسلامي و مترقي بوده البته نمي‏گوييم كه همه جا احسن بگويند انتقاد كنند، اما انتقاد به معناي واقعي كلمه و جايي كه درست باشد انتقاد نمايند و احياناً اگر جايي اشكال دارد ارشاد نمايند و راهنمايي بكنند، اما متأسفانه مردم را نسبت به مجلس بدبين نمايند. هفته پيش كه دو قسمت از اطلاعات را در اين مورد ديدم، واقعاً وظيفه خود دانستم بيايم اينجا و دفاع كنم. روزنامه اطلاعات در روز دوشنبه سي‏ام مهر، مقاله مفصلي نوشته است به نام «اشتباهات را ديگر تكرار نكنيد» و زير اين عنوان نوشته كه «در مجلس خبرگان شنيده شده همان‏
                        مشروح مذاكرات قانون اساسى‏جلسه‏67-51، ص: 1443
جا كه از عدالت و آزادي و فرهنگ اسلامي، فراوان سخن گفته مي‏شود نسبت به نمايندگان مطبوعات از سوي مسؤولان رفتاري شده است كه به هيچ وجه در خور چنان مكان و مقامي نبوده است و هيچ بهانه و عذري آن را توجيه نمي‏كند. خبر آورده‏اند كه نمايندگان روزنامه‏هاي انقلاب اسلامي و مجاهد را در مجلس خبرگان كتك زده‏اند و به آنها اهانت كرده‏اند. (بعد از چند سطري مي‏نويسد) وقتي كه خبرنگاري به خاطر نوشتن خبري، يادداشتي، مقاله‏اي خود را با ژ- 3، با تهمت، افتراء با محاكمه زوري يا احياناً مجازات بدون محاكمه و اخراج رو به رو مي‏بيند مسأله يك مسأله فردي و خصوصي نيست، اين كار به مردم را محروم كردن از اخبار صحيح، به عدم نشر واقعيات جامعه و بي‏خبري از واقعيات روزمره منجر مي‏شود. اين كار يعني هر چه من حاكم مي‏گويم تو بنويس و بگو، حتي اعمال مرا از ديده منافع و مصالح من قضاوت كن، چطور مي‏شود كه در يك مجلس محترم كه كه در آن فغان آزادي خواهي همگان سقف را مي‏شكافد، خبرنگاري را به جرم نوشتن خبري يا به بهانه ديگري اخراج كرد و به او توهين كرد و او را كتك زد يا راهش نداد كه ببيند و بشنود و منعكس كند و جرمش اين باشد كه آن‏چه را كه ديده و شنيده منعكس كرده است؟ آقايان وقتي شما خبرنگار اسلامي روزنامه‏هاي مجاهد و انقلاب اسلامي را مي‏زنيد و اخراج مي‏كنيد آن بدين معني است كه شما تاب تحمل واقعيات را نداريد حتي تاب تحمل شنيدن حرف‏هاي موافق را نداريد تا چه رسد به مخالف». اين نوشته وقتي به اقصي نقاط اين مملكت مي‏رسد خوانندگان چه تصوري درباره مجلس خبرگان مي‏كنند و به اين‏كه اينجا چه قضيه‏اي اتفاق افتاده آيا به خاطر نوشتن حقايق در اينجا كسي را كتك زده‏اند؟ بعد هم اين‏كه ما شاهد بوديم كه اين كار ناحق بوده و هيچ هم دفاع نكرديد. من نمي‏دانم از اين وقايع مردم چه مقدار مطلع شدند و در روزنامه‏ها ديدند. قضيه اين است كه در قسمت بالا در جايگاه تماشاچيان بعد از اين‏كه جلسه تمام مي‏شود آن‏طور كه بنده از خود خبرنگار شنيدم و از زبان خود خبرنگار روزنامه انقلاب اسلامي پس از اين‏كه اين قسمت از روزنامه چندي پيش در آمده بود، از خبرنگار روزنامه مذكور سؤال كردم، قضيه‏اي كه پس از اتمام جلسه رخ داد از اين قرار بود كه يك آقايي، خبرنگار روزنامه‏اي اعلاميه‏اي پخش مي‏كرد و براي اين كار پاسداران مخالفت به عمل آوردند و يك كمي هم خشونت به خرج دادند و احياناً يك سيلي هم به او زدند و به تندي او را راندند، بعداً هم آقاي دكتر بهشتي به طوري كه روزنامه هم در اين مورد درج كرده آن آقا را خواسته و او در جواب گفته كه نه آقاي دكتر بهشتي تشريف بياورد اينجا، بالاخره آقاي دكتر بهشتي پيش آن شخص مي‏رود و صحبت مي‏كند مطلب اين بوده و خبرنگار روزنامه اطلاعات متذكر نمي‏شود كه يك عملي كه در اينجا درست نيست و مجاز نيست اتفاق افتاده است و به ما چه مربوط است. چرا اين چنين مردم را بر عليه مجلس مي‏شورانيد و اين چنين سمپاشي مي‏كنيد؟ بعد همين روزنامه متأسفانه وقتي خبرنگار مي‏فرستد كه برود قم و با مراجع عالي مقام صحبت بكند و پرسش و مصاحبه‏اي داشته باشد، مي‏بينيم در آنجا در روز سه شنبه اول آبان وقتي خبرنگار و مصاحبه‏گر با حضرت آيت الله شريعتمداري مصاحبه به عمل مي‏آورد، اين‏طوري اظهار مي‏دارد كه اما عملًا ديده شده كه در مجلس خبرگان نه از اظهار نظر مردم استفاده شده و نه از وجود متخصصان و نظريات آنان. آقاي خبرنگار محترم، در همين روزنامه، خود شما نوشتيد كه ما تمام نظرات مردم را خوانديم صورت مجلس هفته‏
                        مشروح مذاكرات قانون اساسى‏جلسه‏67-51، ص: 1444
اول هست كه گروه‏ها تقسيم‏بندي شده بودند و نظرات مردم را خواندند و جر و بحث كردند لااقل در آن گروه خود من بودم كه تمام نظرات مورد دقت قرار گرفت و روي آن بحث شد و در روزنامه نوشتيد كه تمام نظرات مردم در همه گروه‏ها مورد بحث و گفتگو قرار گرفت. چرا اين قدر دروغ مي‏نويسيد؟ غير از اين است كه واقعاً ما به تمام ملت عزيز ايران هشدار بدهيم كه اشتباهات را كنار بگذارند و بقيه خبرنگارها و بقيه مصاحبه كننده‏ها و آن‏چه را كه خبر پخش مي‏كنند لااقل درباره مجلس كه ما شاهد بوديم به آيه ششم سوره حجرات رفتار كنند آن جوري ننويسند كه مردم را نسبت به مجلس بدبين كنند بلكه بايستي حقايق را بنويسند و مردم را با حقايق مطلع سازند. طوري ننويسند كه بدون جهت ملت را نسبت به مجلس بشورانند، و امانتداري كنند. چه اذيت و آزاري دارند نسبت به اشخاصي كه سال‏ها رنج و زنداني كشيده‏اند و در اين مجلس هستند و ناراحتي‏ها ديدند و سال‏ها محروم بودند؟ حالا اينها مي‏آيند جلو حرف و حقيقت چه كسي را بگيرند و كتكش بزنند. بايستي آقايان خبرنگاران مواظب رفتار خودشان باشند آن‏چه حقيقت دارد بنويسند و به انحراف كشانده نشوند و ديگران را هم ناراحت نكنند. بعد مي‏بينيم كه روزنامه بامداد در شماره روز هشتم شهريور ماه بر مي‏دارد با تيتر درشت مي‏نويسد «برقراري شرايط حكومت نظامي تصويب شد» ولي وقتي داخل روزنامه را باز مي‏كنيم مي‏بينيم كه آن‏چه كه در اينجا تصويب كرديم و يك مقدار تغيير داديم چيزي از حكومت نظامي اسم برده نشده و هيچ گونه راجع به حكومت نظامي بحثي نشده است و آن‏چه را كه ما اينجا تصويب كرديم نوشته و اما در صفحه اول روزنامه با عنوان درشت نوشته كه «... برقراري حكومت نظامي را تصويب كرد.» آيا مردمي كه اين روزنامه را مي‏خوانند و رد مي‏شوند و دقت هم نمي‏كنند با اين‏كه در جامعه ما شعور سياسي و تجزيه تحليل مطالب روزنامه بالا نيست، از اين مطلب چه برداشتي مي‏كنند؟ بنده به طور اختصار در اين مدت كه به تمام مجموعه روزنامه‏ها نگاه كردم و تكه‏هاي مربوط به مجلس را از جرايد بريده‏ام دو مطلب كلي درباره اين مجلس نوشته شده منهاي بعضي جزئيات. يكي مسأله ولايت فقيه بوده كه آقايان در اينجا متذكر شدند و در جاهاي ديگر و در رسانه خبري و امروز صحبت آقاي تهراني را هم از راديو شنيدم، نسبتاً مردم در اين مورد روشن شدند. اگر درباره اين هم كساني طرحي دارند، مي‏توانند طرح خودشان را ارائه بدهند. بارها از اين تريبون و از اينجا گفته شده همچنان كه آقايان حجتي كرماني و دكتر غفوري و بعضي از رفقا هم درباره ولايت فقيه طرحي دارند كه مسأله ولايت فقيه را به نحو ديگري احياناً عنوان مي‏كنند اگر واقعاً كساني درباره ولايت فقيه طرحي و مطلبي دارند تشريف بياورند و طرح خودشان را ارائه نمايند اما بنده در اين امر مطمئن هستم كه هيچ مسلماني درباره ولايت فقيه كوچكترين ترديدي ندارد. بنده در شهرستان خودم (همدان) گفتم كه بابا مردمي كه مبارزه كردند مي‏دانند كه بسياري از مردم به مدت هفت هشت سال به جرم اين‏كه به خريد و فروش كتاب ولايت فقيه اشتغال داشتند به زندان رفتند و در زندان شكنجه‏ها ديدند و آنهايي كه داراي مسير و در اين جريان نبودند و اطلاع نداشتند و اصلًا تفكري در اين مورد نمي‏كردند با اينطور اشخاص ما بايستي چكار بكنيم؟ آنها بايستي بيايند درباره ولايت فقيه پيگيري كنند و اطلاعي حاصل نمايند. اما در مورد حذف كلمه توحيدي در روزنامه بسيار زياد مطلب نوشته شده و در هر شهري هم كه مي‏رويم كاملًا در اين مورد سؤال مي‏شود. آنچه‏
                        مشروح مذاكرات قانون اساسى‏جلسه‏67-51، ص: 1445
كه بنده به موكلين خودم در همدان گفتم اين است كه من شخصاً با حذف اين كلمه موافق نبودم در حدود 47 رأي هم آورد. اميدوارم كه در بررسي مجدد با دقتي كه روي محتواي اين كلمه مي‏شود كه متناسب با معارف اسلامي باشد و سوء تفاهمي را هم ايجاد نكند ان شاء الله ما اين كلمه را بگنجانيم تا نگراني بسياري از مردم و مخصوصاً نگراني نسل جوان كه در اين مورد حساسيت دارند و مي‏گويند چرا اين كلمه حذف شده برطرف شود. مطلب سوم اين است كه اگر خاطر مبارك آقايان محترم باشد در روزهاي اول كه به اصطلاح نطق‏هاي پيش از دستور داشتيم بنده از همه حضار گرامي استدعا نمودم كه در مورد ولايت فقيه صحبت بشود و حالا هم از مراجع و آقايان علماء اعلام و مجتهدين عالي مقامي كه تشريف دارند تقاضا دارم بيشتر در اين مورد صحبت و بحث بشود تا مردم روشن بشوند. و اما راجع به وضع امروز دو سه كلمه‏اي عرض كنم و رفع مزاحمت نمايم، آن‏چه كه از مجموعه مطالب مردم استنباط مي‏شود و از نظرات مردم برداشت مي‏شود اين است كه وضع موجود را، وضع سرمايه‏داري موجود را بايستي اين مجلس كاري بكند كه همه مردم بدانند كه ما اين را قبول نداريم. و اما در بحث‏هاي خصوصي هم كه بنده با اكثر آقايان داشتم و به موكلين خودم هم مي‏گفتم و مي‏ديدم كه همه قبول دارند اين است كه وضع فعلي، اسلامي نيست. بايد اين مجلس يك اصول كلي در دو اصل و يا در سه اصل به هر صورت بنويسد كه نه مستضعفان اين مملكت، بلكه مستضعفان همه كشورهاي اسلامي و در همه جهان كه ما داعيه نجات آنها را داريم و رهبر عزيزمان دائماً فرياد بر آورده‏اند و در همه جهان خواسته‏اند كه مستضعفان را بايستي حكايت بكنيم و نجات بدهيم. بايد ما دو سه اصل طرح و تصويب نموده و به آنان نشان بدهيم كه ما به اين طريق اصلاح مي‏كنيم و مستضعفان را نجات مي‏دهيم. البته مي‏دانيد كه براي مستضعف تنها مسأله اقتصادي مطرح نيست بايد ما راهي جلو پاي مردم بگذاريم كه بدانند اگر جامعه اسلامي تشكيل بشود و راه بيفتد، مسأله كنز و اتراف و تكاثر در معاني اقتصادي البته اتراف كه معني اقتصادي دارد، مسأله تكاثر را عرض مي‏كنم در معاني اقتصاديش به هيچ وجه به وجود نخواهد آمد و فراموش نكنيد كه مردم ما در اين چند سال با توجه به عدل اقتصادي خود حضرت رسول (ص) و اميرالمؤمنين (ع) و كتاب‏هايي را كه براي ما نوشته شده و گفته شده و تبليغ شده به اين حساب به عنوان جمهوري اسلامي حركت كردند و آمدند. فراموش نبايد بكنيم هم اكنون در بازار اين شهر مسائلي مي‏گذرد كه هر مسلمان را به كلي از وضع اسلامي فعلي نااميد مي‏كند. شخصي بازاري جنسي را در حدود بيست روز پيش به بازار وارد مي‏كند در حدود سيصد هزار تومان كه شايد هم صاحبش به مكه رفته باشد و او را به نهصد هزار تومان مي‏فروشد و بعد هم عنوان مي‏كند مردم اين كالا را خريدند و من به اين قيمت فروختم و وقتي هم به كميته او را مي‏برند در كميته پنج هزار تومان مي‏دهد. (اشراقي- اين عمل نقض قوانين اسلامي نيست.) بنده عرض نكردم كه اين نقض از قوانين اسلامي است من مي‏خواهم بگويم بعدها بازارها اين چنين نخواهد بود و بعد اين‏كه مردم ما را برگزيدند و به نام اسلام حركت كردند كه اسلام نجاتشان بدهد و از مشكلات اقتصادي آنها را بيرون بياورد. (هاشمى‏نژاد- آقاي اكرمي اين را توضيح بدهيد در كميته پنج هزار تومان براي چه مي‏دهد؟) من نمي‏دانم براي چه داده شده. (هاشمى‏نژاد- آقاي اكرمي بايستي مسأله اين پنج هزار تومان‏
                        مشروح مذاكرات قانون اساسى‏جلسه‏67-51، ص: 1446
مشخص بشود كه براي چه داده شده يا اين‏كه مي‏بايست به عمق اين مسأله پي ببريد و بعد در اينجا مطرح بكنيد وگرنه نبايستي اين را مي‏گفتيد.) چشم اين مسأله را مشخص مي‏كنم ولي وقتي كه اين شخص را به عنوان متخلف از اصول اسلامي به كميته بازار مي‏برند و از او سؤال مي‏كنند چرا اين جنس را به اين قيمت فروختيد در جواب مي‏گويد چون اين كالا كمياب بود و در بازار نبود مردم راضي شدند و خريدند و من هم فروختم بيشتر از اين فعلًا بنده نمي‏دانم در اين مورد تحقيق مي‏كنم و خدمتتان عرض مي‏كنم. در اينجا يك مسأله را عرض مي‏كنم بعضي از مردم از اين‏كه زرداران و سرمايه‏داران ما را مي‏ترسانند و مي‏گويند اين اقتصادي كه شما داريد يك اقتصاد كمونيستي است و يك باره همين را بگوييد، ناراحت هستند. بايد بگويم اقتصاد اسلامي اقتصادي است كه نه كاپيتاليستي باشد و نه كمونيستي. اما سرمايه‏داران و آن كساني كه انقلاب دارد منافع و سرمايه آنها را به هم مي‏زند اين ترس را دارند ايجاد مي‏كنند كه شما پس بگوييد اقتصاد ما اقتصاد كمونيستي است. بايد عرض كنم اقتصاد ما اقتصاد اسلامي است با ضوابط اسلامي و با تمام خصوصيات اسلام. ما از زرداران و سرمايه‏داران به هيچ وجه نبايد بترسيم يا واهمه‏اي داشته باشيم، بايد آنچنان كنيم كه مردم ايمان بياورند و حس كنند جامعه براي اسلامي شدن قدم بر مي‏دارد. در اين چهار پنج ماه چه خوب و چه بد متأسفانه مقداري مخصوصاً نسل جوان نگران شده‏اند و احساس نگراني مي‏كنند در اين صورت است كه نگراني آنان برطرف خواهد شد و خواهند ديد آن‏چه را كه سال‏ها به آنها گفته شده كه اسلام آنها را نجات دهد همين‏طور است و آنها را از همه استضعاف‏ها حفظ خواهد كرد ان شاء الله. من در اينجا نمي‏خواهم وارد بحث و حديثي بشوم و يا اين‏كه محتواي حديث چطور است، لااقل از لحاظ محتوا مطلب خوبي است. «كاد الفقر ان يكون كفرا» اگر اين مسأله را حل نكنيد مشكل بقيه مسائل به دنبال خواهد آمد. تذكري كه جناب هاشمى‏نژاد دادند اين است كه ...
هاشمى‏نژاد- آقاي اكرمي اجازه بفرماييد يك مسأله‏اي پيش آمده است كه لازم به تذكر است. البته در تكميل بيانات برادرمان آقاي سبحاني است كه وقتي خواستند مسائل ديروز و تظاهرات ديروز را منعكس كنند يك جمله‏اي يادشان رفته بود بگويند به اين عبارت بود كه در حمايت از مجلس خبرگان و مقام مرجعيت و روحانيت تكميل مي‏كنيم بيان ايشان را ملت بدانند كه ما توجه داشتيم كه در تظاهرات ديروز اصل اوليه، پيوستگي ملت با امام بود (يعني امام خميني) و روحانيت مبارز را كه مردم مي‏گويند پرتو حمايت رهبري ايشان الان و در اين شرايط به رسميت مي‏شناسند ....
موسوي تبريزي- آقاى هاشمى نژاد اجازه بفرماييد، من در تظاهرات ديروز تبريز بودم حدود شايد هشتصد هزار نفر در ميدان امام خميني تبريز مستقر بودند و بعد فقط فرياد و شعارشان اين بود كه: «رهبر ما خميني است» و هر گونه عوامل تضعيف رهبري را سركوب خواهيم كرد، و بعد از اين شعارها سخنراني به عمل آمد و من هم در آنجا سخنراني كردم و آقاي غروي كه استاندار آذربايجان شرقي است ايشان هم سخنراني كردند و يك قطعنامه هم من خواندم كه در آنجا هر گونه عوامل تضعيف رهبري را ملت مسلمان و شريف آذربايجان مخصوصاً تبريز محكوم كردند.
كرمي- بايد تذكر داد به ايشان و غير ايشان كه علماي اسلام نه ربطي به متمكنين دارند و نه از كسان ديگري ترس و واهمه دارند. اسلام از همان بدو ظهورش در اين جامعه‏
                        مشروح مذاكرات قانون اساسى‏جلسه‏67-51، ص: 1447
قواعد و ملاك دارد كه از پيغمبر (ص) به ائمه و به مجتهدين و تا الان رسيده است، اين قواعد فطري است، عقلي است. همه چيز از نواحي علم و عقل و فطرت در او گنجانده شده است. هيچ ارتباطي به كمونيست و سرمايه‏دار به معناي معروف ايشان ندارد. ما هم از كسي ترسي نداريم، نه كسي ما را تشويق مي‏كند و نه كسي ما را تهديد مي‏كند. ما جز از اطاعت قواعد اسلامي زير بار هيچ كس نمي‏رويم. كاري بكنيم يعني چه؟ كاري بكنيم يعني ايشان خواهش مي‏كنند از اين فقه دست بكشيم، اين مطلب درست نيست هر گونه اجحاف و ناروايي ارتباطي با اسلام ندارد اصلًا در اسلام جايي براي آن نيست.
نايب رئيس- ان شاء الله با اين اصولي كه امروز در جلسه مطرح و تصويب مي‏شود همه اين فرضيه‏ها تبديل مي‏شود به يك عينيت قانوني و واقعي. متشكرم، حالا كه صحبت از راهپيمايي پرشكوه ديروز به ميان آمد البته در اين جلسه لازم بود به هر حال بيان شود تا تشكر و سپاس عميق خودمان را به ملت بزرگوارمان اهدا مي‏كرديم ملتي كه هر وقت شعار وحدت، شعار همبستگي است و امام و هر شعار مترقي الهي ديگر مطرح مي‏شود، يكپارچه مي‏جوشد و مي‏خروشد و قدرت لايزال خودشان را به بيگانگان و به عمال بيگانگان نشان مي‏دهد. ما همگي قدرداني صميمانه و سپاس و تشكر خودمان را به ملت عزيزمان اهدا مي‏كنيم و آرزو مي‏كنيم كه پيوند ميان امت و امام در تاريخ ما سرفصل نوعي تازه از رابطه مردم و حكومتشان و رهبريشان باشد و نمونه تازه را به جهانيان نشان بدهد. اين‏كه بنده عرض مي‏كنم سرفصل تازه به اعتبار اين قرن‏هاي گذشته است و الا در حقيقت بايد گفت تكرار فصل زريني كه در تاريخ بشريت با امامت‏هاي ابراهيمي، موسوي، عيسوي، محمدي، علوي، حسيني همه اين امامت‏ها نگاشته شده است. باز هم از خداوند متعال اين توفيق را آرزو مي‏كنم كه براي ما يك چنين سعادتي نصيب شود كه بتوانيم در چنين نظامي نقشي مؤثر و خلاق را كه وظيفه ما هست، داشته باشيم.
2- طرح اصل 127 و تصويب مقدمه و بند 1 آن و بحث پيرامون بند 2 (اصل چهل و سوم)
نايب رئيس- اصل 127 مطرح است كه قرائت مي‏شود.
اصل 127- براي تأمين استقلال اقتصادي جامعه و ريشه‏كن كردن فقر و محروميت و برآوردن نيازهاي انسان در جريان رشد، اقتصاد جمهوري اسلامي براساس ضوابط زير استوار مي‏شود:
1- تأمين نيازهاي اساسي: مسكن، خوراك، پوشاك، بهداشت، درمان و آموزش و پرورش براي همه.
2- تأمين شرايط و وسايل كار خود نيستند. ضوابط و كيفيت اين تأمين را با رعايت مصالح جامعه و برنامه‏ريزي عمومي اقتصاد كشور، قانون معين مي‏كند.
3- منع اعمال زور براي تحميل كار به ديگري يا به منظور بهره‏كشي از كار ديگري.
4- تنظيم برنامه اقتصادي كشور به صورتي كه شكل و محتوا و ساعات كار چنان باشد كه هر فرد علاوه بر تلاش شغلي، فرصت كافي براي خودسازي معنوي، سياسي و اجتماعي و شركت فعال در رهبري كشور و افزايش مهارت فني و ابتكار داشته باشد.
                        مشروح مذاكرات قانون اساسى‏جلسه‏67-51، ص: 1448
5- منع انحصار و احتكار و ربا.
6- منع اسراف و تبذير در همه شؤون مربوط به اقتصاد، اعم از سرمايه‏گذاري، توليد توزيع و مصرف.
7- منع اضرار به غير و معاملات حرام و باطل.
8- استفاده از علوم و فنون و تربيت افراد ماهر به نسبت احتياج براي توسعه و پيشرفت اقتصاد كشور.
9- جلوگيري از سلطه اقتصادي بيگانه بر اقتصاد جمهوري اسلامي ايران.
نايب رئيس- بسيار خوب، همين‏طوري كه ملاحظه مي‏فرماييد اصل 127 با يك عنوان شروع مي‏شود و مشتمل بر چند قسمت هست كه بعداً خدمتتان عرض مي‏شود كه بندهاي 5 و 7 متناسب است كه با هم يكي بشود و عبارتي هم تهيه شده كه به موقع آن هم مطرح مي‏شود. خوب، دوستاني اينجا نوبت گرفته‏اند. (كرمي- آقا، بند بند پيش برويد تا با هم قاطي نشود.) همين كار را خواهيم كرد. حالا با اجازه دوستان اسامي را مي‏خوانم هر كسي بگويد مربوط به كدام بند صحبت دارد. آقاي فوزي كدام بند؟ (فوزي- من مي‏خواهم روي قسمت اول و بند 2 صحبت كنم.) آقاي سبحاني؟ (سبحاني- يكي سرفصل و يكي هم در بند 2 مي‏خواهم صحبت بكنم.) آقاي خامنه اي؟ (خامنه اي- در بندهاي 2، 4، 5، 6) آقاي رشيديان؟ (رشيديان- در بندهاي 1، 2، 3) آقاي مكارم؟ (مكارم- در مقدمه و در بند 2) آقاي دانش‏راد؟ (دانش‏راد- بندهاي 3، 4، 5) آقاي منتظري؟ (منتظري- بندهاي 2 و 3 به علاوه همان بندهايي كه قرار است يكي بشود بند 5 و 7) آقاي موسوي تبريزي؟ (موسوي تبريزي- بند 2 و 5) آقاى هاشمى نژاد؟ (هاشمى‏نژاد- مقدمه و بند 8) آقاي بشارت؟ (بشارت- در بند 1 و 2) آقاي رباني شيرازي؟ (رباني شيرازي- بند 2 و با مجموعشان هم موافق هستم.) آقاي دكتر غفوري؟ (دكتر غفوري- در مقدمه و بندهاي 1، 6، 7) آقاي پرورش؟ (پرورش- در مقدمه) آقاي عضدي؟ (عضدي- بند 2 و موافق به طور كلي) آقاي دكتر نوربخش؟ (نوربخش- در مقدمه) آقاي حجتي كرماني؟ (حجتي كرماني- روي همه اينها يك نظريات كلي داشتم.) آقاي اشراقي؟ (اشراقي- بند 6) آقاي صافي؟ (صافي- بنده هم فعلًا روي بند 2) آقاي مشكيني؟ (مشكيني- در بند 1 نظري دارم.) آقاي دكتر قائمي؟ (دكتر قائمي- بندهاي 2 و 8) آقاي عرب؟ (عرب بند 4) بسيار خوب. حالا مقدمه اصل 127 مطرح است. آقاي فوزي نظرتان را در مقدمه بفرماييد.
فوزي- به عقيده بنده اين عبارت بايستي اينطور اصلاح بشود «براي تأمين استقلال اقتصادي كشور و ريشه‏كن كردن براساس فقر و محروميت و برآوردن نيازهاي جامعه در مسير رشد، اقتصاد جمهوري اسلامي براساس ضوابط زير استوار مي‏شود» چون در جريانش هستيم ولي در مسيرش باشيم خوب است، به عقيده من اينطور بهتر است.
نايب رئيس- يك سؤالي از دوستان بكنم يك وقتي اين تغييرات را آقايان به عنوان بهتر كردن مطرح مي‏فرماييد و اما يك وقتي هم اگر اين تغييرات نشود و صورت نگيرد اصلًا نمي‏شود به اين رأي بدهيد. سؤال شما به اين صورت است واقعاً؟ (فوزي- گفتم به اين صورت بشود است.) آقاي سبحاني نسبت به مقدمه نظرتان را بيان كنيد.
روي كلمات «در جريان رشد» يك كمي توضيح بيشتري داده شود چون ما در
                        مشروح مذاكرات قانون اساسى‏جلسه‏67-51، ص: 1449
جلسه اين كلمه را «در جريان زندگي» مي‏خواستيم انتخاب كنيم حالا اين به قول جناب‏عالي زياد مهم نيست ولي در اينجا سه ضابطه سبب شده است كه اين بندهاي پايين تنظيم شود يكي استقلال اقتصادي است و يكي ريشه‏كن كردن فقر است، سوم برآوردن نيازهاي انسان است در حالي كه اين بندهايي كه پايين مي‏آيد در اينها داخل نيست، منع انحصار و احتكار و ربا در كدام يك از اينها داخل است؟
نايب رئيس- يكى از عوامل ريشه‏كن كردن فقر آن است. (سبحاني- بله، آن به يك معني است، خيلي خوب، يكي هم منع اسراف و تبذير؟) آن هم همين‏طور «مؤمن نعمة موفوره» همين است آقا «الابجانبها حق مضيع». (سبحاني- منع اضرار به غير و معاملات حرام و باطل چطور توي اين داخل است؟) همه اينها را خودتان بهتر مي‏دانيد، همه اينها از اين قبيل است. (سبحاني- پس همه اينها ضعيف است نسبت به آن) متشكرم، آقاي مكارم در مورد مقدسه نظرتان را بفرماييد.
مكارم شيرازي- عرض مي‏شود اين اصل براي قانون اساسي نوشته مي‏شود ولي اين قانون به صورت يك قانون جهاني درآمده و نوشته شده اقتصاد جمهوري اسلامي و به صورت كلي نوشته شده است «جامعه» اين بايستي حتماً اصلاح بشود بنده نمي‏گويم بهتر است اما بايستي به شكل قانون ايران در آيد و شكل قانون ايران را پيدا كند. جامعه، كدام جامعه؟ انسان، انسان، هر انسان؟ همه انسانها؟ (نمايندگان- همه انسان‏ها.) همه انسان‏ها، اگر برنامه اين است كه اينها را براي همه انسان‏ها تدوين و توصيف كنيم فعلًا كه ميسر نيست آن كه مسلماً ايده‏آل است ولي فعلًا اينها را مي‏خواهم براي جامعه ايراني پياده كنيم.
نايب رئيس- اجازه بفرماييد آقاي مكارم، ما اگر يك چيزهايي باشد كه درمان كل جهان تشخيص بدهيم و در قانون اساسي خودمان بياوريم دوتا جنبه را با همديگر رعايت كرديم يكي در قانون اساسي ايران آمده كه در اين صورت تكليف ملت ايران در قانون معلوم شده و ديگر اين‏كه چون يك معيار واقعي و حقيقي و جهاني است، به دنيا يك معيار جهاني عرضه مي‏كند. فكر نمي‏كنم اين عيب داشته باشد. (مكارم شيرازي- عرض مي‏شود اين كلمه «اقتصاد جمهوري اسلامي» مقصود از اقتصاد جمهوري اسلامي ايران است؟) بله، يعني لزومي ندارد كه ما بنويسيم. (مكارم- آيا برآوردن نيازهاي انسان در اقتصاد جمهوري اسلامي ايران يعني تناسب داشته باشد با انسان به طور مطلق؟) ما مي‏گوييم «در جمهوري اسلامي ايران با بيماري‏هايي كه انسان را از رشد باز مي‏دارد مبارزه مي‏شود» اين عيبي دارد يا بايد بنويسيم «انسان ايراني را از رشد باز مي‏دارد»؟ (مكارم- طوري بايد بنويسيم كه مفهوم را برساند.) آقاي موسوي تبريزي بفرماييد. (موسوي تبريزي- مطالب من گفته شد.) پس منظور شما تأمين شده، آقاى هاشمى‏نژاد بفرماييد.
هاشمى‏نژاد عرض مي‏شود به خدمتتان كه يك قسمت مهمش مسأله ايران است و ضرورت هم دارد طرح بشود چون خودتان قبلًا تصويب فرموديد كه قوانين كشور براساس مذهب رسمي كشور تنظيم مي‏شود، بنابراين ما حق داريم راجع به خودمان صحبت بكنيم و با توجه به ديدگاه‏هاي فقهي خودمان، پس در اين صورت ضرورت دارد كلمه «ايران» در اين‏
                        مشروح مذاكرات قانون اساسى‏جلسه‏67-51، ص: 1450
قسمت اضافه بشود.
نايب رئيس- پس بايستي در آنجا نوشته بشود «اقتصاد جمهوري اسلامي ايران براساس ضوابط» چيزي كه در اينجا درمانش به اين آساني هست ما درمان مي‏كنيم و به اين صورت اصلاح مي‏كنم. (منتظري- اگر كلمه «جامعه» را «كشورش» كنيم و به جاي «انسان»، «جامعه» بگذاريم به نظرم بهتر است.) نه آقا اين‏طوري باشد خوب است. آقاي دكتر غفوري در مقدمه نظرتان را بفرماييد.
گلزاده غفوري- آقا عرض مي‏شود كه اينجا سه جمله نوشته شده است و جاي جمله‏اي كه روح همه آنها باشد خالي است و آن اين است كه برخلاف دو نوع جامعه‏اي كه داريم يك نوع جامعه كاپيتاليستي كه اقتصاد خودشان را به بهاي محروم كردن ديگران تأمين كرده‏اند و مستقل هستند مثل كشورهاي بزرگ سرمايه‏داري و يك دسته هم كه اقتصاد را برنامه خودشان قرار داده‏اند ولي آزادي انسان را با توجه به تمام ابعاد انساني توجهي نكرده‏اند. من فكر مي‏كنم چيزهايي كه درباره اصول اسلامي بتوانيم عرضه بكنيم، مسأله تأمين آزادگي انسان‏ها است كه اقتصاد را ما براي آن مقدمه مي‏دانيم و نه اين‏كه هدف اصلي. بنابراين اگر دوستان صلاح بدانند بعد از جمله «برآوردن نيازهاي انسان در جريان رشد» اضافه بشود «براي تأمين آزادگي انسان‏ها» چون ما نمي‏خواهيم كه فقط مسأله فرد و اقتصاد مطرح باشد، مسأله آزادگي و احترام به انسانيت انسانها، اينها در حكم اهداف اسلامي است. آن وقت در جاهاي ديگر بايستي اين رعايت بشود كه استقلال و اقتصاد ما به بهاي محروم كردن هدف‏هاي ديگران هم نباشد ما لااقل هدف خودمان را نشان داده باشيم «تأمين آزادگي انسانها».
نايب رئيس- اجازه بفرماييد، عنايت بفرماييد، منظور آقاي دكتر غفوري اين است كه ممكن است اقتصاد در يك جامعه مستقل، وابسته يك كشور بيگانه نباشد و در آن فقر و محروميت نباشد و نيازهاي مادي انسان را در جريان رشد تأمين كند ولي همراه باشد با سلب آزادي‏هاي او كه به او امكان شكوفايي خاصي نمي‏دهد. درست است كه مي‏شود اين را به صورت عام در اين مفاهيم داخل كرد، ولي براي تأكيد بر اين‏كه نظام اقتصادي اسلامي ما نظامي است كه در آن در عين حال فقر و محروميت نيست و فاصله‏هاي درآمد نيست، در عين حال هر كسي آزادانه مي‏تواند قدرت خلاقيت و ابتكار خودش را حفظ كند. (يزدي- اصلًا بند 4 براي اين مسأله تشكيل شده است.) پس حالا كه براي اين تشكيل شده اگر موافقيد بنويسيم «براي تأمين استقلال اقتصادي جامعه و ريشه‏كن كردن فقر و محروميت و حفظ آزادگي انسان و برآوردن نيازهاي او در جريان رشد. (مكارم شيرازي- بنويسيد «.. و برآوردن نيازهاي او در جريان رشد با رعايت حفظ آزادگي انسان.») (موسوي اردبيلي- يا بنويسيد «با حفظ آزادگي او».) عيبي ندارد، اگر موافق هستيد همان‏طور كه گفتيد نوشته شود «با حفظ آزادگي او». از نمايندگان- اين يك اصلاح عبارتي بسيار خوبي است.) (كياوش- اگر به جاي «جريان رشد» بنويسيم «سير تكاملي مادي و معنوي» آن مشكلي كه بعضي از دوستان متذكر شدند رفع خواهد شد.) تأكيد روي «حفظ آزادگي او» با توجه به سيستم‏هاي اقتصادي موجود، مي‏خواهيم يك نكته خاصي را به صورت برجسته نشان دهيم. بنابراين با توجه به پيشنهادهاي دوستان نوشتيم «. و برآوردن نيازهاي انسان در جريان رشد با حفظ آزادگي او، اقتصاد جمهوري اسلامي ايران.» آقاي دكتر نوربخش در مقدمه اين اصل صحبتي داريد؟
                        مشروح مذاكرات قانون اساسى‏جلسه‏67-51، ص: 1451
دكتر نوربخش- در اينجا ما گفته‏ايم «براي تأمين استقلال جامعه» ولي در اين بندهاي متعددي كه بعد از آن مى‏آيد هيچ كدام راجع به اين كه به چه ترتيب ما مي‏توانيم از نظر اقتصادي مستقل شويم و وابستگي‏مان نسبت به دنياي خارج كم شود، طرح‏ريزي و برنامه‏ريزي نشده به همين جهت من يك بندي نوشته‏ام بدين ترتيب كه «برنامه‏ريزي اقتصادي كشور و سرمايه‏گذاري در بخش‏هاي دولتي، نيمه دولتي، تعاوني و خصوصي بايد در جهتي كه منجر به از بين بردن وابستگي اقتصادي و سياسي و خودكفايي كشاورزي، دامپروري و صنعتي كشور به خارج شود، ريخته شود.» اگر صلاح مي‏دانيد به اين صورت كه عرض كردم نوشته شود.
نايب رئيس- بعد از اين اصل، ما اصول ديگري هم داريم مثل اصول 128، 129، 130 و به علاوه ما در بند 9، اين مطلب را به طور كلي نوشته‏ايم كه «جلوگيري از سلطه اقتصادي بيگانه بر اقتصاد جمهوري اسلامي ايران» البته بدون اين‏كه وارد تفسيرش شده باشم چون تفسير آن بعداً در قانون مي‏آيد، و تصديق مي‏فرماييد كه عبارت پيشنهادي شما هم كلي است به همين جهت ما آن مطلب كلي را اولًا در بند 9 همين اصل آورده ايم، ثانياً توجه داريد كه بندهاي 4 و 8 و 2، همه به اين مسأله كمك مي‏كنند.
دكتر نوربخش- ما بايد در اينجا جريان سرمايه را هم روشن كنيم، يعني قبلًا سرمايه در جهت وابستگي مي‏رفت، ولي حالا نمي‏خواهيم چنين باشد، بنابراين در صدر اين اصل كه نوشته‏ايم «براي تأمين استقلال اقتصادي» پس بند 1 بايد همين مسأله را روشن و تأمين كند.
نايب رئيس- خوب، دوستان تذكراتشان را دادند اگر مطلب ديگري نيست، مقدمه اين اصل را با دست رأي‏گيري كنيم. (ميرمرادزهي- من هم عرضي داشتم.) بفرماييد. (ميرمرادزهي- در امور مربوط به اقتصاد، مسأله مالكيت شخصي يا خصوصي به سكوت برگزار شده است.) (سبحاني- بعد مي‏آيد، بعداً مي‏آيد.) بعداً مي‏آيد، اين هنوز ناقص است.
پرورش- اين عبارت «اقتصاد جمهوري اسلامي براساس ضوابط زير استوار مي‏شود» چون اقتصاد جمهوري اسلامي ما، همان اقتصاد اسلامي است كه قاعدتاً اهدافش عبارت است از اهدافي كه در ذيل اين مقدمه آمده، پس در اين عبارت، «مادر» اقتصاد است و «فرزندانش»، در حقيقت «ضوابط زير» است، در حالي كه جمله اين طور مي‏رساند كه «ضوابط زير» مادر است و «اقتصاد» فرزندان اين «مادر».
نايب رئيس- توجه بفرماييد آقاي پرورش، ما گفته‏ايم «اقتصاد جمهوري اسلامي» نگفته‏ايم «اقتصاد اسلامي»، يعني ما مي‏گوييم اقتصاد جمهوري اسلامي ما، بر اين پايه‏هاست كه اين پايه‏ها، پايه‏هاي اسلامي است. فكر بفرماييد اگر به اين صورت مي‏نوشتيم اشكالي پيش مي‏آمد؟ يعني مي‏نوشتيم «اقتصاد آينده ما براساس ضوابط اسلامي زير استوار مي‏شود» اشكالي داشت؟ (پرورش- خير.) اين هم همان معني را مي‏رساند يعني به جاي «اقتصاد آينده ما» نوشته شده «اقتصاد جمهوري اسلامي ايران». (پرورش- عرض ديگري هم داشتم.) خواهش مي‏كنم بفرماييد.
پرورش- در اين مقدمه‏اي كه آمده و قاعدتاً در سرفصل «اقتصاد» مطرح مي‏شود، ضوابطي كه در ذيلش ذكر شده هر كدام ناظر به آينده اقتصاد ما است، در حالي كه در همين مقدمه ذكر شود كه اقتصاد را كه ما مي‏خواهيم در اين فصل بنويسيم، دو قسمت مي‏شود:
                        مشروح مذاكرات قانون اساسى‏جلسه‏67-51، ص: 1452
يكي آن‏چه را كه مربوط به آينده است و ديگر آن‏چه كه مربوط به گذشته هم بوده است، اقتصاد ناسالمي كه در جاهليت شاهنشاهي وجود داشته باشد در اهداف اين بحث‏هاي اقتصادي ذكر شود كه چگونه كمر آن اقتصاد ناسالم و آن تورم و آن سرمايه‏داري شكسته مي‏شود. بنابراين بايد در اين مقدمه ذكر شود كه بحث اقتصادي ما ناظر به دو بعد، يكي بعد آينده اقتصاد است براساس ضوابط اسلامي و يكي هم بعد شكستن آن اقتصاد كاذب بر سرمايه‏هاي موجود براساس ضوابط اسلامي است.
نايب رئيس- بسيار خوب، آقاي قرشي؟
قرشي- من اشكال جناب آقاي مكارم را وارد مي‏دانم. صدر و ذيل اين مقدمه در حقيقت نظير اين است كه «من آنم كه رستم بود پهلوان» من فكر مي‏كنم اگر اين اصل را با عبارت «اقتصاد جمهوري اسلامي ايران براساس ضوابط زير استوار مي‏شود» شروع كنيم و مطالب ديگر را در بندها ذكر كنيم، هم عبارت روشن است و هم رسا و از تكرار هم جلوگيري شده است.
نايب رئيس- ظاهر مطلب اين است كه صدر و ذيل اين مقدمه با هم مي‏خواند، عرض كردم كه اين، درست مثل اين است كه بنويسيم «براي مبارزه با بيماري‏هايي كه سلامت انسان را تهديد مي‏كند، سازمان بهداري ايران بر اين اساس تشكيل مي‏شود.» اين چه اشكالي دارد؟ (بني صدر- آقا، بعد از «فقر و محروميت» بنويسيد «و فساد اقتصادي».)
طاهري اصفهاني- در تأييد فرمايش آقاي قرشي، شما مي‏گوييد «براي تأمين استقلال اقتصادي» چه كنيم؟ در بند 9 مي‏گوييد «جلوگيري از سلطه اقتصادي بيگانه بر اقتصاد جمهوري اسلامي ايران» اين، در حقيقت عين همان استقلال است، دو مطلب نيست كه استقلال بر آن پايه‏ريزي و استوار شده باشد. سوال من اين است كه اگر شما بنويسيد «اقتصاد جمهوري اسلامي ايران براساس ضوابط زير استوار مي‏شود» چه عيبي دارد؟ چون آن‏چه را كه در مقدمه آورده ايد، در بندها مفصلًا ذكر شده است.
نايب رئيس- يكي از راههاي رسيدن به استقلال اقتصادي اين است كه انگيزه‏هاي اقتصادي را در جامعه به حد خوبي بالا ببرند، زمينه را براي شكوفايي استعدادها بالا ببرند. وقتي شما وسائل كار را براي هر كسي تهيه كرديد، اين يكي از عواملي است كه او استعدادش را بروز دهد و سطح اقتصاد مملكت را بالا ببرد. (طاهري اصفهاني- اينها ريشه كن كردن فقر است ..) و براي تأمين استقلال اقتصادي، چه وقت جامعه مستقل مي‏شود؟ وقتي كه توليد داخلي‏اش بالا برود. بنابراين وقتي توليد داخلي بالا برود به تأمين استقلال اقتصادي مي‏رسيم. (موسوي تبريزي- «جلوگيري از سلطه اقتصادي بيگانه بر اقتصاد جمهوري اسلامي ايران» در حقيقت همان «تأمين استقلال اقتصادي» است.) شما به توضيح توجهي نفرموديد. سؤال مي‏كنم كه آيا بند 2 هم عيناً همان است؟ (موسوي- تبريزي- بند 2 دارد شرح مي‏دهد.) عيناً كه آن نيست. (موسوي تبريزي- بند 2 شرح مي‏دهد كه چطور فقر را از جامعه بايد ريشه كن كرد.) و چطور به استقلال اقتصادي مي‏رسيم. اگر دقت بفرماييد مسأله روشن است. مي‏گوييم بند 2 يكي از راه‏هاي مؤثر در ايجاد انگيزه و رغبت به كار مولد است، و وقتي انگيزه‏ها براي كار مولد در جامعه بالا رفت ما را به استقلال اقتصادي مي‏رساند. چون يك جامعه، يكي از راههايي كه از نظر اقتصادي به خارج نيازمند مي‏شود، به خاطر افت توليد است. بنابراين ديگر نمي‏توانيد بگوييد كه بند 2 هم عيناً همان است، بلكه ضابطه‏اي است كه ما را به همان هدف استقلال‏
                        مشروح مذاكرات قانون اساسى‏جلسه‏67-51، ص: 1453
اقتصادي مي‏رساند. مثل اين‏كه به حد كافي در مقدمه بحث شد، من اين مقدمه را يك‏بار با توجه به اصلاحي كه در آن به عمل آمده مي‏خوانم: «براي تأمين استقلال اقتصادي جامعه و ريشه كن كردن فقر و محروميت و برآوردن نيازهاي انسان در جريان رشد، با حفظ آزادگي او، اقتصاد جمهوري اسلامي ايران براساس ضوابط زير استوار مي‏شود». ما اول نسبت به اين مقدمه با دست رأي مي‏گيريم، از موافقين خواهش مي‏كنم دست بلند كنند (اكثر دستشان را بلند كردند) رأي كافي دارد، تأييد شد. بند 1 اصل مطرح است خوانده مي‏شود.
 «بند 1- تأمين نيازهاي اساسي: مسكن، خوراك، پوشاك، بهداشت، درمان و آموزش و پرورش براي همه.»
نايب رئيس- آقاي رشيديان سؤالي داريد؟
رشيديان- اگر اينجا نوشته شود «معقول و متعارف» با حفظ كلمه «اساسي» بهتر نيست؟ و همچنين چگونه و به چه صورت دولت اينها را پياده مي‏كند بايد روشن شود. آيا اين يك تكليفي براي دولت است؟ يعني اينها را در چه زماني و با چه كيفيتي و با چه امكاناتي پياده مي‏كند؟
نايب رييس- شرح اينها را قانون مي‏نويسد. دولت از دو راه اينها را پياده مي‏كند، يكي اينكه مستقيماً اين كار را انجام مي‏دهد و ديگر اين‏كه يك جريان اقتصادي به وجود مي‏آورد كه آن جريان اقتصادي خود به اين نتايج منتهي مي‏شود. (رشيديان- بايد در اينجا اين مطلب روشن شود تا جريان اقتصادي كه دولت بايد در پيش بگيرد معلوم باشد.) (بني صدر- قانون اساسي بايد ضوابط را معين كند.) آقاي منتظري فرمايشي داريد؟
منتظري- حديثي از پيغمبر اكرم صلي الله عليه و آله داريم كه مي‏فرمايد:
 «من حق ولد علي والده، ان يعلمه السباحة و رماية و الكتابة» و در آخر حديث «... و ان يزوجه اذا بلغ.» دولت هم براي ملت به منزله پدر است، بنابراين در آخر اين بند بايد اضافه شود «و تشكيل خانواده براي همه». (نايب رئيس- يعني دولت خودش به خواستگاري برود؟) (خنده نمايندگان) به هر حال تشكيل خانواده جزء ضروريات است.
بني صدر- خوب شد يك‏بار هم آقاي منتظري قبول كردند كه دولت، «پدر» هم مي‏تواند باشد. (سبحاني- پس «تفريحات سالم» را هم بنويسد و اضافه كنيد.)
نايب رئيس- آقاي بشارت بفرماييد.
بشارت- با توجه به اين‏كه در اين زمان نيازهاي اساسي ما بيش از اينها است همان‏طور كه آيت الله منتظري فرمودند مسأله ازدواج و تشكيل خانواده هم بايد در اينجا اضافه شود. به علاوه مسأله ورزش و تفريحات سالم هم در همان حديث بيان شده است و الان با بستن مراكز فساد و سرگرمي‏هاي نامشروع بايد فكري به حال نوجوانان و جوانان اين مملكت كرد و بهترين كار براي اين‏كه وقت و نيرويشان بيهوده تلف نشود ايجاد ورزشگاه‏ها براي آنها است و در اين مورد نامه‏هاي متعددي هم رسيده و آنها خواسته‏اند كه به اين موضوع هم توجه شود. (نايب رئيس- اينها همه جزء «پرورش» است و ما در اينجا نوشته‏ايم «آموزش و پرورش»، قبول نداريد از آقاي پرورش سؤال كنيد.) از آقاي پرورش هم كه سؤال كنيم ايشان خواهند فرمود كه آموزش و پرورش جدا از ورزش و تفريحات سالم است. (نايب رئيس- حالا جدا شده است، در سابق تربيت بدني يكي از واحدهاي آموزش و پرورش بود.) (منتظري-
                        مشروح مذاكرات قانون اساسى‏جلسه‏67-51، ص: 1454
 «تشكيل خانواده» هم جزء «پرورش» است؟) و مسأله ديگر، مسأله وسائل نقليه عمومي به خصوص در شهرهاي بزرگ است. يكي از نيازهاي اساسي جوامع ما به خصوص در آينده وسائل نقليه عمومي مثل مترو خط واحد است.
نايب رئيس- راه‏هاي عمومي و اتوبان و آسفالت و لوله‏كشي شهرها و اينها را هم در قانون اساسي بنويسيم؟
بشارت- اينها را كه مي‏فرماييد همه در «مسكن» خلاصه مي‏شود ولي مسأله وسايل نقليه عمومي جدا از اينها است.
نايب رئيس- آقاي دانش‏راد مطلبي داريد؟
دانش‏راد- براي اين‏كه نظر آقاي رشيديان تأمين شود در آخر بند يك بنويسيم «براساس حداكثر تجهيز امكانات و منابع داخلي كشور» منظورم اين است كه براي تأمين خوراك يا پوشاك خودمان نرويم از خارج تهيه كنيم بلكه كوشش شود حداكثر از منابع و امكانات داخلي كشور استفاده كنيم.
مشكيني- دو نفر از دوستان آن‏چه را كه مي‏خواستم عرض كنم فرمودند. پيشنهاد مي‏كنم بعد از كلمه «درمان» اضافه شود «و همسر».
نايب رئيس- آقاي مكارم اگر مطلبي داريد بلندتر بفرماييد كه ما هم بشنويم و استفاده كنيم.
مكارم شيرازي- به دوستم عرض مي‏كنم كه مسأله «همسر» يك جنبه اقتصادي دارد يعني خوراك و لباس و امثال آن، كه در اينجا گفته شده و يك جنبه غير اقتصادي دارد كه مربوط به اينجا نيست. آقايان روي اين موضوع اصرار مي‏كنند.
نايب رئيس- آقاي دكتر روحاني فرمايشي داريد بفرماييد.
دكتر روحاني- همان‏طور كه استحضار دارند «آزادي مشروع» جزء نيازهاي انسان است. بنابراين وقتي در مقدمه اصل 127 «برآوردن نيازهاي انسان» ذكر شده، تأمين آزادي و آزادگي در آن مستتر است و اضافه كردن «با حفظ آزادگي او» پس از ذكر «برآوردن نيازهاي انسان در جريان رشد» هنگامي لازم است كه مراد در اينجا صرفاً نيازهاي اقتصادي باشد، در غير اين صورت اين استنباط را پيش مي‏آورد كه آزادي و آزادگي جزء نيازهاي اقتصادي انسان شمرده نشده است. اما درباره بند 1 اين اصل، منحصر نمودن نيازهاي اساسي انسان به موارد پيشنهاد شده در اين بند نه از لحاظ اسلام و نه از لحاظ معلومات امروز دنيا صحيح به نظر نمي‏رسد و با توجه به توضيحاتي كه از طرف چند نفر از نمايندگان محترم داده شد، بايد اين موارد تكميل شود و يا آن‏كه بعد از «تأمين نيازهاي اساسي» كلمه «از جمله» گذاشته شود تا بدين طريق كمبود موارد اين بند درباره آن‏چه كه جزء نيازهاي اساسي انسان است ولي در متن ذكر نشده است، رفع گردد.
نايب رئيس- اگر يك كلمه «اقتصادي» اضافه كنيم نظر آقايان تأمين مي‏شود يعني بنويسيم «تأمين نيازهاي اساسي اقتصادي». آقاي كياوش مطلبي بود؟
كياوش- در كميسيون، مسأله تشكيل خانواده را براي اولين‏بار به عرض‏تان رساندم و حالا عجيب است وقتي كه آيت الله منتظري و آقاي مشكيني اين مسأله، مسأله اساسي جامعه است. بنابراين در همين جا بايد اضافه شود كه تسهيلاتي براي تشكيل خانواده بايد به وسيله دولت‏
                        مشروح مذاكرات قانون اساسى‏جلسه‏67-51، ص: 1455
در نظر گرفته شود. حتي آن كلمه «خواستگاري» هم كه آقاي دكتر بهشتي فرمودند اگر خواستگاري به معني خواستن نيازهاي مردم است، بله، دولت بايد به آن معني خواستگاري هم بكند.
نايب رئيس- ما قبلًا تسهيل ازدواج را در يكي از اصول ذكر كرده‏ايم، اينجا بخش اقتصاد است بنابراين مسائلي كه در اينجا مطرح مي‏شود در رابطه با عنوان اين اصل است. (منتظري- پس «آموزش و پرورش» را هم ذكر نكنيد.) (دكتر شيباني- اجازه مي‏فرماييد رابطه اقتصادي آن را ذكر كنم؟) (كياوش- شما فرموديد كه اين مسأله آن قدر مهم است كه به صورت يك اصل مي‏آيد، حالا مي‏خواهم ببينم در آينده مي‏آيد يا قبلًا آمده است؟) اين‏كه سر جاي خودش هست و از بين نمي‏رود. آقاي دكتر شيباني چه فرموديد؟
دكتر شيباني- گفتم اگر اجازه بدهيد رابطه اقتصادي اين موضوع را بگويم. يك نفر به پيغمبر (ص) مراجعه مي‏كند و شكايت از فقر مي‏كند، پيغمبر مي‏فرمايد: «برو ازدواج كن».
نايب رئيس- پس راهش اين خواهد بود كه در مقدمه بنويسيم: «ريشه كن كردن فقر و محروميت از راه ازدواج» چون اين، نص آيه است كه «وَ أَنكِحُواْ الْأَيَامَى مِنكمْ وَ الصَّالِحِينَ مِنْ عِبَادِكمْ وَ إِمَائكُمْ إِن يَكُونُواْ فُقَرَاءَ يُغْنِهِمُ اللَّهُ مِن فَضْلِهِ». حالا براي اين‏كه دوستاني كه اين پيشنهاد را مي‏فرمايند و به حق هم پيشنهاد مي‏فرمايند و به حق هم پيشنهاد مي‏فرمايند و پيشنهاد درست و به جايي هم هست، چون اين روزها كاملًا مشهود است كه جوانان براي وام ازدواج مراجعه مي‏كنند و حق هم همين است كه بخواهند ازدواج كنند ولي هر ازدواجي به هر حال مستلزم هزينه‏هايي است و هر قدر هم كم هزينه باشد بي‏هزينه نيست، اين است كه چون اصل مسأله واقعاً مهم و صحيح است. (يزدي- مسأله ازدواج كه يك نياز طبيعي است مرتبط است.) هنوز عرض من تمام نشده بود. به هر حال اگر موافقيد اين‏طور نوشته شود:
 «تأمين نيازهاي اساسي: مسكن، خوراك، پوشاك، بهداشت، درمان، آموزش و پرورش و امكانات تشكيل خانواد براي همه».
يزدي- برنامه دولت مي‏نويسيم يا يك بحث اقتصادي؟ برنامه دولت بايد چنين باشد يك مسأله است و اساس اقتصاد اسلامي چگونه است، مسأله ديگر. در باب اقتصاد اسلامي اين مسأله آمده است كه بايد امكانات تشكيل خانواده فراهم شود؟ (كياوش- پس به غير از اينجا بايد در كجا نوشته شود؟)
نايب رئيس- آقاي يزدي اينكه در اينجا عبارت «امكانات تشكيل خانواده» را بنويسيم شما با اصل آن كه مخالف نيستيد؟
يزدي- حرف من اين است كه آيا «تشكيل خانواده» در بحث اقتصاد اسلامي مي‏گنجد يا نه؟
كرمي- من تعجب مي‏كنم از آقاي دكتر بهشتي كه دارند دوباره از دوستان به مسائلي كه قبلًا بحث شده استفسار مي‏فرمايند. اين مسائل مسكن و خوراك و پوشاك و بهداشت و آموزش و پرورش قبلًا بحث شده و آقايان در چند اصل تصويب كرده‏اند، حالا دوباره بحث درباره آنها از اول شروع شده. آنها را كه قبلًا تصويب كرده‏اند ارزش ندارد؟ شما توجه كنيد مملكتي كه 80 درصد دهاتش هنوز آب و برق و وسايل و امكانات اوليه زندگي ندارند و دولت موظف است اول اينها را تأمين كند، شما داريد او را موظف به كارهاي غير ضروري مي‏كنيد. مثل اين‏كه همه كارها را دولت انجام داده و فقط زن گرفتن باقي مانده است‏
                        مشروح مذاكرات قانون اساسى‏جلسه‏67-51، ص: 1456
 (خنده نمايندگان) چرا معطل مي‏كنيد آقا؟ زودتر به رأي بگذاريد.
نايب رئيس- اجازه بفرماييد آقاي دكتر غفوري هم مطلبشان را بفرمايند بعداً با دست رأي‏گيري مي‏كنيم.
گلزاده غفوري- با توجه به اين‏كه نيازها در جوامع متناسب با رشدي كه مي‏كنند فرق مي‏كند، براي اين‏كه نظرات دوستان به هم نزديك شود اگر صلاح مي‏دانيد يك كلمه «از جمله» اضافه كنيد يعني بنويسيد «تأمين نيازهاي اساسي از جمله: مسكن و.» كه نشان ندهد جمهوري اسلامي ايران فقط و فقط نيازهاي اساسي‏اش مسكن و پوشاك و خوراك است، چون اينها همه مقدمه است اصل كار اين است كه آن استعداد و ابتكار انساني به كار بيفتد و همه بخور و بگير نباشند.
نايب رئيس- بسيار خوب، بند يك را مي‏خوانم تا با دست رأي بگيريم. (رباني املشي- همه بند را به رأي نگذاريد اول تشكيل خانواده را به رأي بگذاريد بعد همه بند را.) اگر اجازه بفرماييد همه بند را با توجه به اصلاحي كه در آن به عمل آمد بخوانيم و به رأي بگذاريم.
 «بند 1- تأمين نيازهاي اساسي مسكن، خوراك، پوشاك، بهداشت، درمان، آموزش و پرورش و امكانات تشكيل خانواده براي همه.»
نايب رئيس- موافقين با اين بند به همين صورت كه خوانده شد لطفاً دست بلند كنند (اكثر دستشان را بلند كردند) تأييد شد. (خانم گرجي- اين، فردا توليد اشكال نكند و شايع نكنند كه در مجلس تصويب كردند كه آقايان چهارتا زن بگيرند.) ما گفته‏ايم «امكانات تشكيل خانواده براي همه» و مرد و زن را جدا نكرده ايم. بند 2 خوانده مي‏شود.
 «بند 2- تأمين شرايط و وسائل كار براي همه كساني كه توانايي كار دارند ولي قادر به تهيه وسائل كار خود نيستند. ضوابط و كيفيت اين تأمين را با رعايت مصالح جامعه و برنامه‏ريزي عمومي اقتصادي كشور، قانون معين مي‏كند.»
نايب رئيس- در اين بند مطلبي داريد؟ (فوزي- من مخالفم اگر اجازه مي‏دهيد صحبت كنم.) بفرماييد.
فوزي- بسم الله الرحمن الرحيم. قانون اساسي در عين اين كه براي سال‏هاي متمادي تدوين و تنظيم مي‏شود، مع الوصف بايد شرايط و جريانات محيط هم در حال حاضر در نظر گرفته شود. البته ما موافقيم قانون اساسي را طوري تنظيم كنيم كه اولًا با كليه موازين شرعي منطبق باشد، ثانياً رافع نيازهاي جامعه هم باشد و موجب رشد همه جانبه اقتصاد بشود و به عبارت كلي يك اصل يا اصول مترقي از براي پيشرفت بوده باشد. اينجا البته به صورت اطلاق كه آمده از براي افرادي كه ابزار و وسايل كار ندارند و در عين حال قادر براي انجام كار هستند، از براي آنها امكانات كار و وسائل و ابزار فراهم شود. فعلًا ما ببينيم كه در شرايط كنوني و در حال حاضر، نياز جامعه ما به چه چيزهايي است. افرادي هستند كه در سطح كشور بيكارند و چنانچه در وهله اول امكانات كار براي كساني كه بيكار هستند فراهم كنيم، وسايل و ابزار به آنها بدهيم، البته با رعايت الاهم و في الاهم اصلح خواهد بود. اگر اين اصل به صورت مطلق نوشته شود فردا كساني هم كه كار مي‏كنند مي‏آيند و مي‏گويند ما بيكاريم و قادر به كار هستيم ولي ابزار و وسائل كار نداريم، براي ما وسائل و ابزار كار تهيه كنيد. اين باعث‏
                        مشروح مذاكرات قانون اساسى‏جلسه‏67-51، ص: 1457
مي‏شود كه اولًا مؤسساتي كه اينها در آنجا كار مي‏كنند فلج شود و از طرف ديگر دولت هم نمي‏تواند از عهده همه آنها برآيد. ما بايد سعي كنيم كه سنگيني را از دوش دولت برداريم و بارش را سبك كنيم نه اين‏كه بار دولت را سنگين‏تر بكنيم. افرادي كه در مؤسساتي مشغولند به ملاحظه اين‏كه مثلًا صد تومان عايدي دارند، فكر مي‏كنند اگر بروند از دولت وسائل و ابزار كار دريافت كنند، عايدي آنها روزي دويست تومان مي‏شود. قهراً اينها به طرف دولت كشيده مي‏شوند و با در نظر گرفتن اين‏كه تعداد زيادي در سطح مملكت بيكارند، اين درست نخواهد بود. پس ما بايستي طوري بكنيم كه همه آنها در محل خودشان تثبيت شوند، نهايت برنامه طوري تنظيم شود كه عايدي آنها هم بالا برود و از يك زندگي مرفه برخوردار شوند و در خارج هم در وهله اول اين امكانات و وسايل به كساني داده شود كه بيكارند تا اينكه تعديل هم بشود و ضمناً آن مؤسسات هم فلج نشوند. براي اين‏كه ما در عين اينكه مي‏خواهيم از افرادي كه در مؤسسات كار مي‏كنند حمايت كنيم، نبايد كاري كنيم كه اين مؤسسات هم فلج شوند چون هر اندازه اقتصاد مملكت را پيش ببريم و اين اصول را طوري تنظيم كنيم كه موجب رشد همه جانبه اقتصاد مملكت شود البته اصلح و اولي خواهد بود. درست است كه ممكن است در بعضي مؤسسات موجودي آنها و سرمايه آنها از طريق ربا، دزدي و از راه‏هاي غير مشروع به دست آمده باشد ولي آن يك مسأله‏اي است كه دولت اسلامي موظف است بر طبق موازين شرع به وضع آنها رسيدگي كند و تكليفشان را معين نمايد اما در عين حال ما مي‏دانيم مؤسساتي هم هستند كه كارهايشان از روي اصول صحيح بوده و چه بسا موازين شرعي را هم رعايت كرده‏اند پس اينها هم بايد ترغيب و تشويق شوند تا افراد بيكاري را كه در خود جذب كرده‏اند، تأمين كنند و به آنها امكانات كار بدهند و از آن طرف هم دولت در حدود مقدورات خويش امكانات كار را براي كساني فراهم كند كه فعلًا بيكارند. علي هذا من پيشنهاد مي‏كنم كه كساني كه بيكارند حق اولويت داشته باشند و اگر بعدها امكانات بيشتري براي دولت فراهم شد و توانست براي تعداد بيشتري از افراد اين مملكت امكانات بهتر كار فراهم كند چه بهتر، از كسان ديگر هم دعوت مي‏كند و داوطلبين ديگر را هم مي‏پذيرد. (دكتر ضيائي- عبارت «ضوابط و كيفيت اين تأمين را با رعايت مصالح جامعه و برنامه‏ريزي عمومي اقتصادي كشور، قانون تعيين مي‏كند» حاصل فرمايش شما و جواب دوستان است. اين مسأله در همين بند آمده است.) ضوابط و كيفيت اين تأمين را كه قانون معين مي‏كند، قبلًا هم صحبت شد، ولي حق تقدم را نسبت به افرادي كه فعلًا بيكارند و سراغ كار هستند، اين مطلب را اين بند 2 نمي‏رساند. والسلام عليكم و رحمه الله و بركاته.
نايب رئيس- دوستان عنايت بفرماييد بحث بر سر اين بند به اين صورت نشان مي‏دهد كه ما در مورد اصل 127 هم بايد همان كيفيت اصول مربوط به شوراي رهبري عمل كنيم يعني ما براي هر يك از بندها جداگانه رأي بگيريم تا تكليف هر يك از بندها مشخص بشود. چون منظور اظهار رأي هست و بهترين راه آزاد روي اين بندها همين است بنابراين براي اين‏كه كار ما روشن بشود حالا روي مقدمه و بند يك با ورقه رأي‏گيري مي‏كنيم تا بعد بحث روي بند 2 ادامه پيدا بكند. (سبحاني- آقاي فوزي به عنوان موافق مشروط صحبت كردند نه مخالف.) بسيار خوب ايشان موافق مشروط بودند به اين صورت حساب مي‏كنم بنابراين قسمت مقدمه اصل 127 براي رأي‏گيري خوانده مي‏شود.
                        مشروح مذاكرات قانون اساسى‏جلسه‏67-51، ص: 1458
مقدمه اصل 127 (اصل چهل و سوم)- براي تأمين استقلال اقتصادي جامعه و ريشه كن كردن فقر و محروميت و برآوردن نيازهاي انسان در جريان رشد با حفظ آزادگي او، اقتصاد جمهوري اسلامي ايران براساس ضوابط زير استوار مي‏شود.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري را اعلام مي‏كنم، عده حاضر در جلسه هنگام اخذ رأي شصت و چهار نفر، تعداد كل آراء شصت و چهار رأي، آراء موافق شصت و يك رأي، آراء مخالف يك رأي، آراء ممتنع دو رأي، بنابراين قسمت مقدمه اصل 127 با شصت و يك رأي موافق تصويب شد، تكبير (حضار سه مرتبه گفتند) و حالا بند يك اصل 127 براي رأي‏گيري خوانده مي‏شود.
بند اصل 127 (اصل چهل و سوم)- تأمين نيازهاي اساسي: مسكن، خوراك، پوشاك، بهداشت، درمان، آموزش و پرورش و امكانات تشكيل خانواده براي همه.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري را اعلام كنم، عده حاضر در جلسه هنگام اخذ رأي شصت و چهار نفر، تعداد كل آراء شصت و چهار رأي، آراء موافق شصت و يك رأي، آراء مخالف دو رأي، آراء ممتنع يك رأي، بنابراين بند يك اصل 127 با شصت و يك رأي موافق به تصويب رسيد، تكبير (حضار سه مرتبه تكبير گفتند). در مورد بند 2 يك موافق مشروط صحبت كرد حالا يك موافق و يك مخالف صحبت مي‏كنند. آقاي سبحاني به عنوان مخالف بفرماييد.
سبحاني- بسم الله الرحمن الرحيم. عرايض من شايد در دو دقيقه تمام بشود علت مخالفت من با اين اصل اين نيست كه ميان بيكار و غير بيكار فرق بگذارم زيرا اثبات اين‏كه چه كس بيكار است و چه كس بيكار نيست خود اين موضوع يك مشكلي براي دولت مي‏شود، چون ما در اجتماع يك چنين آماري براي تعداد بيكاران نداريم. من از نظر ديگر مخالف هستم و آن اين است كه اين اصل بر فرض اين‏كه محتوايش هم ثبوتاً درست باشد سبب مي‏شود بر اين‏كه وضع جامعه به هم بخورد. نكته‏اش اين است كه اگر واقعاً بخواهيم براي همه افراد وسيله كار فراهم كنيم، همه افراد ادعا مي‏كنند كه براي ما وسيله كار فراهم كنيد و سبب مي‏شود تمام كارخانه‏هايي كه الان مشغول كار هشتند و مؤسساتي كه مشغول كار هستند همه افراد اينها اجتماع مي‏كنند و جمع مي‏شوند و مي‏گويند براي ما وسيله كار فراهم كنيد و در نتيجه اين واحدهاي صنعتي دچار انحطاط و اضحلال مي‏شوند. در همان موقعي كه در جلسات مشترك اين بحث بود همين كه مطلب به خارج درز كرد در قم اين مسأله شايع شد و همان موقع يا فرداي آن جناب آقاي حائري تلفن كردند و گفتند كه الان در قم اين مسأله به وجود آمده كه اگر اين اصل را شما تصويب كنيد تمام كارگران مدعي هستند كه ما استقلال مي‏خواهيم و براي ديگران نمي‏خواهيم كار كنيم و مي‏خواهيم براي خودمان كار كنيم و خودمان صاحب كارخانه و صاحب سهم و صاحب صنعت بشويم ولو يك در ده يا يك در صد. درست است كه در ذيل اين بند آمده است كه «ضوابط و كيفيت اين تأمين را با رعايت مصالح جامعه و برنامه‏ريزي عمومي اقتصاد كشور، قانون معين مي‏كند» ولي به اين ذيل يا گوش نمي‏كنند يا اين‏كه اين ذيل را تعبير مي‏كنند بالاخره سبب مي‏شود كه يك هرج و مرجي در مملكت به وجود بيايد. من پيشنهاد مي‏كنم براي تأمين همين هدف شما «وسايل» را برداريد و بنويسيد «تأمين زمينه كار براي همه كساني كه توانايي كار دارند» وقتي بنويسيد زمينه كار، زمينه كار انواع و اقسام‏
                        مشروح مذاكرات قانون اساسى‏جلسه‏67-51، ص: 1459
دارد مثلًا وسائلي برايش مي‏خرند، ماشين برايش مي‏خرند يا اين‏كه وسائل كار عمومي برايشان فراهم مي‏كنند، كارخانه‏هاي عمومي ايجاد مي‏كنند، ما نبايد يك كلمه‏اي بگوييم كه مايه دردسر بشود و مي‏توانيم همين مطلب را بدون كلمه «وسائل» تفهيم كنيم به صورت كلي. (اشراقي- جداً صحيح است.)
نايب رئيس- يعني مي‏فرماييد هم جامعه اسلامي باشد و هم وضع موجود دست نخورد. آقاي رشيديان شما موافقيد يا مخالف؟ (رشيديان- من موافقم) بفرماييد.
رشيديان- بسم الله الرحمن الرحيم. اصلي كه در دست تصويب داريم به ياري حق از مترقي‏ترين اصول اسلامي است مخصوصاً اين بند 2 كه به صورت اساسي از فقر، بيكاري و امراض اجتماعي ناشي از بيكاري به شدت جلوگيري مي‏كند. در اين بند دولت اسلامي با توجه به امكانات وسيعي كه بحمدالله دارد اعم از معادن نفت، مس و غيره سعي خواهد كرد كه ابزار و وسايل كار را در اختيار بيكاران، كشاورز، دامدار و صنعتگر بگذارد، البته در اينجا رويش بحث‏هايي شده است كه اين ابزار و وسايل را يا در اختيار كارگر و كشاورز مي‏گذارد، يا به اقساط مي‏گذارد، يا ماليات مي‏گيرد، يا با يك نوع بهره يا اجاره‏اي كه مناسب باشد. در اينجا ديگر كارگر ايراني اعم از كشاورز يا صنعتگر مجبور نيست كه نيروي كار و بازوي كارش را در اختيار آن ثروتمند مرفه بگذارد كه به دنبال بازوي ارزان كارگر مي‏گردد و اينجا ريشه استثمار را از بين مي‏برد يعني اسلام نمي‏آيد مريض را خوب بكند بلكه جلوگيري مي‏كند از به وجود آمدن مرض، يعني زمينه رشد را به وجود مي‏آورد و به نظر من و بيشتر آقاياني كه اينجا تشريف دارند و اكثراً هم موافق هستند، اسلام در اين بند جلوگيري كرده است از فقر و نداري و بيكاري و اما اين‏كه فرمودند كه ما آمار نداريم البته بلي ما در همه زمينه‏ها آمار نداريم و اين از خصوصيات و ويژگي‏هاي كشورهاي جهان سوم و مخصوصاً كشورهاي تحت سلطه استعمار است كه آمار ندارند ما اگر آمار نداشته باشيم در تمام زمينه‏ها هيچ قدمي نمي‏توانيم برداريم. در زمينه تحقق بخشيدن به آموزش و پرورش بايد از آن كساني كه در سن تحصيل هستند، ابتدايي و غيره و از معلميني كه آماده به كار هستند آمار داشته باشيم، در بهداشت و كشاورزي هم همين‏طور. بنابراين بايد توجه داشته باشيم كه ملت ما انقلاب كرده است يعني همه ارزشهاي رژيم منحط را ويران كرده است و حالا مي‏خواهد ارزشهاي تازه‏اي را كه دنيا را بايد به اعجاب وادارد به جاي آن پياده كند و مسلماً يكي از اساسي‏ترين مسائلي كه مورد توجه دولت بايد قرار گيرد آمار است، آمار در همه زمينه‏ها، بنابراين كارگري كه متخصص است و مهارتي دارد و واقعاً آماده به كار است و هيچ چيز ندارد و رژيم گذشته او را از همه نعمت‏هايي كه خدا به او داده بود محروم كرده است، در اينجا دولت و حكومت اسلامي كه حكم پدر دارد ابزار كار را تحت ضوابط و شرايط اسلامي در اختيار او قرار مي‏دهد. كشاورزي كه فاقد زمين است البته در آن موقع زمين‏ها را به ظاهر تقسيم كردند حالا تحت هر شرايطي كه بود كاري نداريم، اما همه وسائل و امكانات را از دهقان گرفتند هم آب و هم وسايلي كه داشت و ظاهراً ما در قرن بيستم بوديم ولي كشاورزان ما در قرون اوليه ميلادي زندگي مي‏كردند. دولت اسلامي مي‏خواهد علاوه بر ايجاد راه‏ها و زمينه‏هايي براي پيشرفت كشاورزي، زمين و وسايل كار را در آنجا كه مربوط به دولت و حكومت اسلامي و اموال عمومي مي‏شود در اختيار كشاورز و روستايي قرار بدهد و اين وسيله تنها وسيله‏اي است كه مي‏تواند جلو استثمار را بگيرد، جلو دزدي و چپاولگري را بگيرد، جلو
                        مشروح مذاكرات قانون اساسى‏جلسه‏67-51، ص: 1460
وابستگي به غير و به بيگانه را بگيرد و استقلال ملي و اسلامي را حفظ بكند و من پيشنهاد مي‏كنم كه به جاي تأمين شرايط يا با حفظ شرايط «امكانات» اضافه بشود و همچنين در اينجا بنويسيم وسايل كار براي همه اعم از كشاورز و صنعتگر يا كشاورزي و صنعتي. بنابراين، اين يك بند بسيار مهمي است و از شما خواهش مي‏كنم و براي تذكر مي‏گويم «وَذَكِّرْ فَإِنَّ الذِّكْرَى تَنْفَعُ الْمُؤْمِنِينَ» (اشراقي- وقتي كه امكانات را در اختيارش قرار دادند او مي‏خواهد تنها كار بكند يا مي‏خواهد يك كارگري داشته باشد؟) ممكن است به عنوان مثال 50 نفر يا 100 نفر كارگر همه‏شان مي‏توانند يك كارخانه را بچرخانند و بگردانند تقاضاي كار بكنند، دولت براي اين پنجاه نفر يا صد نفر تحت آن شرايطي كه قيد شده است كارخانه يا كارگاه يا زمين مورد نظر را در اختيار آنها مي‏گذارد يا بهره لازم و يا اجاره و مالياتي كه مطابق با موازين اسلامي باشد و همه آنها روي آن كارخانه كار مي‏كنند و به دولت يك سهم مي‏رسد يا يك مقدار سود مي‏رسد و بقيه سود را بين خودشان تقسيم مي‏كنند. (اشراقي- شايد اصلًا خواست تنها كار بكند.) اگر خواست تنها كار بكند اولًا امروز كارها از حالت بدي ... (نايب رئيس- آقاي اشراقي خواهش مي‏كنم سؤال و جواب نفرماييد.) با توجه به پيشرفت‏هاي صنعتي كه امروز به وجود آمده است كار فردي در هيچ جاي دنيا ديگر پيشرفتي ندارد اما اگر خواست، مناسب با شغلش به او مي‏دهند ولي معمولًا كارها دسته‏جمعي است و بيشتر هم اين موضوع ناظر به كارهاي دسته‏جمعي مثل كشاورزي و صنعتي مي‏شود. والسلام عليكم و رحمه الله بركاته.
نايب رئيس- راجع به اين بند يك مخالف و يك موافق صحبت كردند، البته دوستان متعددي هم هستند كه روي اين بند صحبت دارند يكي يكي سؤال مي‏كنم هر كسي مطلبي را كه گفته نشده باشد بگويد. (يزدي- جواب يك اشكال را بدهيد كافي است همين اشكالاتي كه بحث شد جواب بدهيد.) البته شايد مقتضي اين بود كه خود من به عنوان موافق در اين مورد صحبت مي‏كردم چون من در گروه اين بند را پيشنهاد كرده بودم و شرح مفصل مي‏دادم ولي اولويت اين است كه دوستان ديگر به خصوص آقاي بني صدر كه در اين گروه هستند و رشته‏شان هم اقتصاد است صحبت كنند. حالا من اسامي آقايان را يكي يكي مي‏خوانم اگر اشكال تازه‏اي دارند بيان بكنند. آقاي خامنه‏اي آيا اشكال تازه‏اي داريد؟ (خامنه اي- من مخالف اصل نبودم ولي چون قرار بود در جلسه مكملش را بگذاريم و قبول هم شد كلمه اشتغال را مي‏گويم.) به اين موضوع بعد مي‏رسيم. آقاي مكارم شما مطلب تازه‏اي داريد؟
مكارم شيرازي- بلي، بنده دو جمله دارم. يكي اين است كه (البته در مورد اين موضوع در جلسه گروه‏ها صحبت شد ولي اينجا مطرح نشد) ما بايد بپرهيزيم از اين‏كه اقتصاد شكل دولتي پيدا كند و مردم سربار دولت بشوند يعني همه چيز را از دولت بخواهند. بايد آنچنان انگيزه‏اي در مردم به وجود بيايد كه تمام چرخ‏هاي اقتصادي را خودشان به كار بياندازند. اين يك مطلب و اما مطلب دوم مسأله مهم در موضوع كارگر و استثمار او مسأله ابزار نيست، مسأله تقسيم سود به طوري است كه او حقش را ببرد و كمترين ظلمي به او نشود. ما در نظام قبلي كه مي‏بينيم كارگرها بدبخت شدند براي اين است كه مثلًا سود 20 درصد داده مي‏شد با توجه به اين‏كه ما قبلًا به اين موضوع توجه كرده‏ايم كه حكومت اسلامي مي‏تواند بر نرخ‏ها نظارت بكند. همان‏طور كه فقيه به عنوان ولايتش مي‏تواند بر نرخ‏ها نظارت كند و در عهدنامه مالك اشتر هم هست بر نرخ تقسيم سود كارخانه هم بين كارگر و بين توليدكنندگان كارخانه مي‏تواند
                        مشروح مذاكرات قانون اساسى‏جلسه‏67-51، ص: 1461
نظارت كند و آنچنان سهمي براي كارگر قرار بدهد كه تمام حقش گرفته بشود. مهم اين است كه‏اي بسا ابزار هم دستش باشد و بدبخت‏تر بشود و اي بسا ابزار دستش نباشد و خوشبخت‏تر بشود تمركز بايد روي نرخ تقسيم سود باشد. (جوادي- در بند 3 آمده است.)
نايب رئيس- بسيار خوب آقاي منتظري شما مطلب تازه‏اي داريد؟
منتظري- يك تعبير ديگر است. اين تأمين شرايط و وسايل چيز مبهمي است كه آيا دولت بايد وسايل را به اشخاص تمليك كند، مجاناً يا به اقساط بفروشد يا نه مال دولت باشد كه آن وقت چون دولت تمكنش زياد است دولت مي‏شود يك سرمايه‏دار و تمام كارهاي خصوصي از بين مي‏رود و تمام سرمايه‏ها به دست دولت مي‏افتد. به نظر من همان‏طور كه آقاي سبحاني گفتند بنويسيم «تأمين زمينه كار براي همه كساني كه توانايي كار دارند» و آن وقت «ولى قادر به تهيه وسايل كار خود نيستند» هم ديگر لازم نيست.
نايب رئيس- بسيار خوب، آقاي موسوي تبريزي مطلب تازه‏اي داريد؟ (موسوي تبريزي- مطالب به وسيله دوستان گفته شد.) آقاي بشارت شما؟ (بشارت- بنده موافقم.) آقاي رباني شيرازي شما مطلب تازه‏اي داريد؟
رباني شيرازي- نظر من اين است كه اين بند نه تنها بخش خصوصي را به هم مي‏ريزد، بخش عمومي و دولتي را هم به هم مي‏ريزد. فردا تمام كارگرهاي كارخانه ذوب آهن و جاهاي ديگر تمام اينها تقاضا دارند كه وسايل كار به ما بدهيد ما در كارخانه نمي‏خواهيم كار كنيم، براي اين موضوع چه فكري كرده ايد؟
نايب رئيس- آقاي عضدي شما مطلب تازه‏اي داريد؟
عضدي- بلي عرض كنم اين مسأله‏اي كه ما شعار مي‏دهيم كه نه سرمايه‏داري نه اقتصاد دولتي و نه بينابين بلكه راه سوم، اين دقيقاً بندي هست كه جامعه ما را سوق مي‏دهد به همان طرف، آن كه جناب آقاي منتظري فرمودند. مسلماً دولت استهلاك ابزار كار را به صورت ماليات مي‏گيرد و مسأله ديگري كه جناب آقاي مكارم فرمودند مي‏دانيم كه كنترل نظارت بر قيمت‏ها از نظر اقتصادي مطرود است و عملًا هم ما هيچ وقت نمي‏توانيم، و اين يكي از راه‏هايي هست كه از نظر اقتصادي ما مي‏توانيم دقيقاً قيمت‏ها را بهتر كنترل بكنيم و رقابتي به وجود مي‏آيد بين بخش خصوصي و اين بخشي كه ابزار كار را گرفته و جلوگيري هم مي‏كند از استثماري كه ما اين همه حرفش را مي‏زنيم.
نايب رئيس- آقاي صافي حضرتعالي مطالب تازه‏اي داريد؟ (صافي- عرض من همان مطالبي بود كه آقاي منتظري فرمودند.) آقاي دكتر قائمي مطلب تازه‏اي داريد؟ (قائمي- با اين اصل به چنين صورتي مخالفم و نظرات من را آقايان رباني و مكارم و منتظري فرمودند.) آقاي قرشي مطلب تازه‏اي هست؟
اينجا نوشته شده «ولي قادر بر تهيه وسايل كار خود نيستند» مثل اين‏كه احتياجي به اين كلمه «خود» نيست و اگر آن را برداريد مانعي ندارد. ديگر اين‏كه آن مطلبي را كه آقاي سبحاني فرمودند، فرض بفرماييد من يك نفر كارگر هستم مي‏خواهم شغل آزاد و مستقلي داشته باشم. آقايان مي‏فرمايند كه تقاضاي من باعث به هم ريختگي مملكت مي‏شود پس معلوم مي‏شود بر پيشاني من نوشته شده است كه هميشه كارگر باشم. مي‏خواستم بگويم اصلًا يك اصل شرعي هم براي اين موضوع كه مي‏فرمايند نداريم و تصويب‏
                        مشروح مذاكرات قانون اساسى‏جلسه‏67-51، ص: 1462
شدن اين اصل باعث مي‏شود كه صاحب كارها، هم وسايل را و هم شرايط را براي كارگران سهل مي‏كنند و كار آنها هم رو به‏راه مي‏شود.
نايب رئيس- آقاي عرب مطلب تازه‏اي داريد؟ (عرب- بنده موافقم.) آقاي مراغه‏اي مطلب تازه‏اي داريد؟
مقدم مراغه‏اي- بنده اول پيشنهاد اصلاحي مي‏دهم اگر مفهوم بود كه هيچ، اگر نبود يك دقيقه صحبت مي‏كنم. بنده فكر مي‏كنم اين عبارت «شرايط و وسايل» حذف بشود و اين‏طور نوشته شود «تأمين كار براي همه كساني كه توانايي كار دارند» و بالمال آن جمله «ولي قادر به تهيه وسايل كار نيستند» حذف خواهد شد. من اين بند را با اين اصلاح پيشنهاد مي‏كنم.
نايب رئيس- آن‏چه حضرتعالي مي‏فرماييد عيبي ندارد و در بند ديگري آمده است ولي در اينجا اين فسخ اين بند است. به هر حال اگر مخالفيد بفرماييد. (مراغه‏اي- مي‏خواهم توضيح عرض كنم چون اين عملي به نظر نمي‏آيد.) صريحاً بفرماييد مخالفم چرا تقيه مي‏فرماييد. آقاي دكتر ضيائي مطلب تازه‏اي داريد بفرماييد.
دكتر ضيائي- عرض كنم كه بحث، بحث اقتصاد است و ما مي‏بينيم ركن اساسي اقتصاد هر كشوري بسته به كشاورزي و توسعه كشاورزي و صنعت آن كشور است و جلوگيري از اجناسي كه مشابهش در داخل كشور توليد مي‏شود و الان با اين‏كه كشور شوروي را با همه ابهتش مي‏بينيم، اگر كشور آمريكا به او كمك نكند از گرسنگي مي‏ميرد. بنابراين كشور ايران از نظر جغرافيايي داراي مقتضياتي است كه مي‏تواند اقتصاد ايران را از نظر كشاورزي كاملًا تأمين بكند و در نتيجه وسايل اقتصادي ديگر چرخش به راه مي‏افتد چون اگر كشاورزي به كار بيفتد شايد در حدود صد رشته كسب ديگر به كار مي‏افتد، و در اينجا ناديده گرفته شده است و ما در همين موقع شايد پارسال بود كه پياز را كيلويي فلان قدر مي‏خريديم و الان وفور است و اين با يك توصيه كوچك امام است و من فكر نمي‏كنم در موضوع كشاورزي به خصوص دامداري كه چقدر ارز ايران براي خريد گوشت و دام به خارج مي‏رود، اين قيمتش را بايد درجه اول قرار بدهيد تا كار هم براي همه فراهم بشود.
نايب رئيس- آقاي دستغيب مطلب تازه‏اي داريد؟ (دستغيب- همان مطالبي است كه آقايان گفتند.) آقاي شيرازي مطلب تازه‏اي داريد؟
مقدسي شيرازي- همان‏طور كه ايشان مي‏فرمايند بايد اولويت را در درجه اول به كشاورزي داد.
نايب رئيس- آقاي موسوي اردبيلي مطلب تازه‏اي داريد؟
موسوي اردبيلي- اين اصل براي مبارزه با استثمار است، منتها تنظيم شده كه با موازين اسلامي هم تطبيق بكند. من احساس مي‏كنم براي آقايان مسأله در اين بند هنوز مورد بحث است و حل نشده، اگر اين جور بخواهيد ادامه بدهيد فكر مي‏كنم موفق نباشيم. پيشنهاد مي‏كنم چون مواد ديگر اين اصل بحثي ندارد آنها را مطرح كنيد و از آنجايي كه روح اصل 127 اين بند 2 مي‏باشد حتماً ما بايد در مورد اين بند قبلًا در جلسات كميسيون به توافق برسيم تا يك راهي پيدا بكنيم، يا عين همين متن بند 2 را قبول بكنيم و يا يك راه ديگري پيدا بكنيم. پس اگر صلاح مي‏دانيد بندهاي ديگر كه بحث ندارد مطرح بشود و اين بند را بگذاريم براي بحث جلسه فردا و الا با اين وضع من فكر نميكنم اين بند امروز رأي بياورد.
                        مشروح مذاكرات قانون اساسى‏جلسه‏67-51، ص: 1463
نايب رئيس- آقاي يزدي مطلب تازه‏اي داريد؟
يزدي- من اشكالي داشتم منتظر بودم رفع بشود و چون اشكالم باقي ماند عرض مي‏كنم. اشكالي كه آقايان كردند بيشتر اين بود كه ممكن است بخشهاي خصوصي انحلال پيدا كنند يا دردسر براي دولت پيش بيايد مي‏خواهم عرض كنم كه اين مسأله هم هست كه دولت را به جاي مالك بزرگ در مي‏آورد كه از كارگرها استفاده مي‏كند و راه حل اين است كه اصل باشد و راه حل هم باشد. راه حل اين است كه اگر «زمينه» گفته شود در اين صورت منظور آقايان تأمين نمي‏شود لذا اگر تمليك ابزار باشد به صورت اقساط مسأله حل مي‏شود.
نايب رئيس- آقاي بني صدر به عنوان موافق مي‏آيند و توضيح مي‏دهند اگر مطلبي ناقص ماند چون من خودم به عنوان اسم نوشته بودم توضيح نهايي را خواهم داد. آقاي حجتي فرمايشي داريد؟
حجتي كرماني- مطلبي دارم عرض مي‏كنم و اميدوارم كه اين مطلب در دفاع آقاي بني صدر مورد نظر قرار بگيرد. من كه گفتم مي‏خواهم در كل مسأله صحبت كنم براي همين موضوع بود، احساس مي‏كنم اشكالي كه اين اصل دارد به خاطر اين است كه چيزي را كه ما تنظيم كرديم در واقع يك متفرعاتي است و يك نظامي را نشان نمي‏دهد، مثل اين‏كه يك سري آجر خوب ريختيم در گوشه‏اي و يك سيستم ارگانيك از نظر اقتصاد نداريم كه اينها جمع و جور كنيم و نشان نمي‏دهد كه ما چه نظام اقتصادي را مي‏خواهيم پياده بكنيم و اشكال كار همين است. اين‏كه آقايان اشكال مي‏گيرند به دليل اين است كه نظام روشن نيست و اصل مسأله‏اي را كه مي‏خواستم تذكر بدهم هم اين بود كه ما اول بياييم در اين اصول اوليه اقتصاد، آن نظام كلي اقتصادي را كه مي‏خواهيم پياده بكنيم در ارتباط با مسائل جاري روشن بكنيم كه آيا اين نظام موجود كه نظام سرمايه‏داري است مي‏خواهد بماند با يك مقداري اصلاح بشود يا اين‏كه به طور كلي به صورت انقلابي مي‏خواهيم عمل بكنيم. اين موضوع را اگر روشن بكنيد ديگر اين اشكالات پيش نمي‏آيد.
نايب رئيس- اين بند مي‏گويد مي‏خواهيم انقلابي عمل بكنيم. خانم گرجي مطلب تازه‏اي داريد؟
خانم گرجي- من خواستم بگويم كه اين اصل، درست اصلي است كه مطابق قرآن است و مطابق سوره «ماعون» است و همان‏طور كه خدا مي‏فرمايد «فَوَيْلٌ لِّلْمُصَلِّينَ* الَّذِينَ هُمْ عَن صَلَاتهِمْ سَاهُونَ* الَّذِينَ هُمْ يُرَاءُون* وَ يَمْنَعُونَ الْمَاعُون» عرض كنم كه اين اصل كاملًا اسلامي است و ريشه قرآني دارد و اگر اين اصل تصويب نشود بند 3 هم معنايش نامفهوم مي‏شود و همان عبارت «تأمين زمينه» كافي است.
نايب رئيس- آقاي بني صدر به عنوان موافق بفرماييد.
بني صدر- بسم الله الرحمن الرحيم. عرض كنم كه 6 اشكال اينجا نوشته‏ام كه آقايان اين اشكالات را ايراد كردند. اشكال اول اين است كه ما حالا بيكاران زيادي داريم و وقتي اين اصل را تصويب بكنيم تكليف اولويت آنها چه مي‏شود؟ ما در حال حاضر جمعيت‏مان و تركيب سني جمعيت‏مان طوري است كه سالي يك ميليون نفر به كساني كه مي‏توانند كار بكنند و كاري براي آنها نيست اضافه مي‏شود. ما در يك دنيايي كه به جمعيتش اضافه نمي‏شود با يك در هزار اضافه زندگي نمي‏كنيم، ميزان رشد جمعيت ما در سال 3 درصد است و توليد كشاورزي‏
                        مشروح مذاكرات قانون اساسى‏جلسه‏67-51، ص: 1464
ما اگر واقعيتش را در نظر بگيريم يك درصد هم نيست. بنابراين ما هم مي‏توانيم نسبت به رشد اقتصادي ايران لاقيد بمانيم و تصور بكنيم كه مي‏توانيم همان اقتصاد سابق را ادامه بدهيم. اين يك ميليون نفري كه هر سال اضافه مي‏شوند كار مي‏خواهند، حالا آنهايي كه از سابق بودند به جاي خودش اينها هم اضافه مي‏شوند. اين‏كه اينجا گفتيم ابزار و وسايل فراهم بشود معنايش اين نيست كه هر كسي از راه رسيد و گفت يك بيل و كلنگ به ما بدهيد مي‏خواهيم برويم كار بكنيم بگوييم و برويد كار بكنيد، معنايش اين است كه در كشاورزي و صنعت براي اين نيروي بيكار دولت كار فراهم بكند. بديهي است كه اولويت با كساني خواهد بود كه الان بيكار هستند، هنوز مسأله آينده مطرح نيست فعلًا براي اين بيكارهاي موجود بايد كار تهيه كرد. اما اين‏كه مي‏ترسيد اگر اين اصل تصويب بشود بخش خصوصي تق و لق بشود و يا بخش دولتي تق و لق بشود و هر كسي بيايد بگويد به من ابزار بدهيد مي‏خواهم بروم خودم كار بكنم، اين نگراني شما به كلي بيجاست براي اين‏كه در حال حاضر دولت طبق قسمت دومي كه اينجا نوشته شده بايد برنامه‏اي را فوراً به اجرا بگذارد تا براي آن بخش از جامعه ما كه هنوز كار ندارد كار تهيه كند. تازه برنامه اقتصادي براي اين نيست كه تنها براي بيكاران كار تهيه كند بلكه بايد احتياجات مملكتي را در نظر بگيرد، ببيند چقدر مواد غذايي در سال احتياج خواهد داشت و چقدر مواد صنعتي احتياج خواهد داشت، براي اينها بايد يك برنامه‏گذاري بكند، وقتي برنامه‏گذاري صنعتي و كشاورزي كرد طبيعتاً به نيروي انساني احتياج پيدا خواهد كرد. بسياري ضوابط مي‏شود در پيش گرفت، چنانكه در رژيم سابق اين ضوابط وجود داشت، محاسبه كرده بودند كه اگر شما بخواهيد گندم از آمريكا بخريد تا اين‏كه در خود ايران توليد بكنيد گندم آمريكا ارزانتر مي‏شود، از نظر اقتصادي صرف به اين است كه ايران را رها بكنيد بيابان بشود و گندم را از آمريكا بخريد و شما فقط اينجا اتومبيل مونتاژ بكنيد. اين اصل مي‏گويد كه نه اين طور نيست بلكه ما در برنامه‏گذاري ضابطه كار براي بيكاران را اصل مي‏شناسيم. اين چنين نيست كه چند تا امريكايي بياوريم محاسبه بكنند و بگويند كه اگر فلان چيز را از فلان جا برايتان بياوريم ارزانتر تمام مي‏شود و بعد يك وقتي به خودمان بياييم مثلًا حالا كه اقتصاد فلجي داريم و نمي‏دانيم كه با اين اقتصاد فلج چه بكنيم. پس گنجاندن اين ضابطه در اينجا تأمين استقلال اقتصادي ايران و تأمين كار است براي كساني كه كار ندارند و قطع رابطه با آن ديد اقتصادي است كه ضابطه تعيين فعاليت اقتصادي را، قيمت در بازار جهاني تلقي مي‏كرد. اما موجب تق و لق چرا بشود يا در اينجا مزد بيشتر داده مي‏شود، مگر معناي تأمين وسايل اين است كه تا هر كس رسيد به آنجا و كار كرد حتماً سطح مزدش هم از جاهاي ديگر بالاتر باشد؟ هيچ همچون معنايي را نمي‏رساند در همه جاي دنيا دولت يك سياست عمومي در پيش مي‏گيرد كه اسمش هست سياست مزدها كه ترتيبي بدهد تا براي كار مساوي مزد مساوي باشد. وقتي اين مسأله تأمين شد هيچ‏كس كاري كه فعلًا دارد رها نمي‏كند به اميد اين‏كه برويم ابزار به دست بياوريم و در آنجا درآمد بيشتري است وقتي از پيش دولت سياست مزدها را اعلام و معين كرد كه همچون نيست اگر از اينجا ول كرد و دويد آنجا احتمالًا حتي در آن سياست مزدها اين جور اشخاصي كه هر روز مي‏خواهند در يك جايي كار بكنند و پول بيشتري به دست بياورند، همچنان كه در رژيم سابق هم همين‏طور بود دولت مي‏تواند مجازاتهاي اقتصادي معين كند و اصلًا ربطي به اين مسأله ندارد. مگر ما
                        مشروح مذاكرات قانون اساسى‏جلسه‏67-51، ص: 1465
نمي‏خواهيم بعد از اين، كارخانه وارد ايران بكنيم؟ مي‏خواهيم اين را به صورت يك ضابطه‏اي در بياوريم نه مثل گذشته باشد كه آقا هر جا دلش خواست اتوماسيون چيزهاي خودكار را بياورد. فرض كنيد براي توليد پارچه‏هاي ابريشمي فانتزي نه، ما مي‏گوييم اين ضابطه نيست و ما ضابطه ديگري را قبول داريم. اين ربطي به اين‏كه بالا و پايين بشود، با ايجاد وسايل، مزد بالا و پايين نمي‏شود آن تابع يك سياست ديگري است كه اسمش سياست مزدها از طرفي و سياست قيمت‏ها از طرف ديگر مي‏باشد. اگر براي كسي در تهران زندگي ارزان‏تر شد و وسايل از همه جهت فراهم شد مزدش هم بالا بود مسلم است كه مردم مي‏آيند به تهران چه شما اين ضابطه را بگذاريد و چه نگذاريد چنان كه تا حالا هم همين كار را كرده‏اند. اگر مي‏خواهيد كه نيايند بايد در جايي كه هست مدرسه برايش فراهم بشود، ابزار كار فراهم بشود و در روستا بدون ابزار كار نماند كه بگويد من كه از زمين چيزي در نمي‏آورم ول بكنم بروم تهران. بله، اين براي آن كار است و دقيقاً عكس آن ترس و بيمي است كه شما داريد. اين موضوع ضابطه‏اي معين مي‏كند براي دولت كه در همه‏جا براساس نيازهاي اساسي جامعه براي انسان‏ها وسايل فراهم كند. (مكارم- شما تكرار مي‏كنيد.) خير تكرار نيست. مطلب سومي كه مي‏فرماييد بار دولت را سنگين مي‏كند ما مي‏گوييم بايد ابزار تهيه بكنيد، خوب بياييم واقع بين باشيم، حالا بحث اين را نمي‏كنيم كه بار دولت را سنگين مي‏كند يا نمي‏كند، معنايش اين است كه خود دولت نمي‏كند يا وسايل بر مي‏انگيزد كه ديگران مثلًا بخش خصوصي اين كار را بكنند. البته ما وارد اين بحث نمي‏شويم. ما هستيم و اين پول نفت و چيز ديگر اگر شما سراغ داريد آن را صورت بدهيد تا ببينيم چيست. آن پول نفت مال همه مملكت هست يا نيست؟ اگر پول نفت مال همه مملكت است پس بايد وسيله دولت به صورت سرمايه در اختيار همه مردم به صورت ابزار و زمين قرار بگيرد. ما كه نمي‏توانيم در اينجا چيزي كه به عموم تعلق دارد از عموم بگيريم و بدهيم دست يك عده سرمايه‏دار براي اين‏كه نكند دولت يك سرمايه‏دار بزرگ بشود. اين‏كه سرمايه‏دار بزرگ هست براي اين‏كه پول نفت به او مي‏رسد. فقط حرفي كه ما اينجا مي‏زنيم اين است كه مي‏گوييم اين پول نفت را قبل از هر چيزي بايد به صورت ابزار در بياوريد و مثل سابق نباشد كه ببريد خرج اسلحه بكنيد و خرج ديگر چيزها بكنيد. ما چه كنيم كه با همه اينها، اين بيم نباشد كه دولت به صورت يك كارفرماي بزرگ در بيايد و يك قدرت مطلق بشود؟ به اين دليل و براي جبران اين نقصي كه خواهي نخواهي پيدا خواهد شد ما در اصل ششم اين‏طور پيش‏بيني كرديم كه: در قلمرو مالكيت دولتي بايد به تدريج اداره واحدهاي توليدي، صنعتي، كشاورزي، دامداري و خدمات به شوراهايي كه نمايندگان كاركنان آن واحد عضو مي‏شوند واگذار شود. (يزدي- البته آن تصويب نشده و جواب شما به اين صورت درست نيست.) تصويب نشده ولي شما به صورتي كه به نظرتان مطلوب مي‏رسد در جاي خود بياوريد نه اين‏كه اينجا اصلي را گرو نگه داريم براي اين‏كه آن صورت، صورت خوبي نيست. شما در جاي خود مفهوم همين مطلب را با هر عبارتي كه مي‏خواهيد ذكر كنيد.
اينحا بايد ذكر بشود كه تأمين به چه صورتي است اگر تأمين به صورت تمليك باشد جلو به وجود آمدن ماليكت بزرگ را مي‏گيرد، يعني همان‏طور كه گفتيد سرمايه مال همه است و بايد به همه بدهد و اگر يك استاني نياز دارد بايد وسيله فراهم كند و در اختيار خودش بگذارد.
                        مشروح مذاكرات قانون اساسى‏جلسه‏67-51، ص: 1466
بني صدر- مطلب اين است كه شما مي‏گوييد تمليك بكند و من با آن تمليك موافق نيستم. پس آن موضوع، بحث ديگري است كه ما به آنجا رسيديم بايد ببينيم آيا در آن اصل اجاره بكند يا تمليك بكند؟ در هر حال اين براي همه روشن هست كه پول نفت به دست دولت مي‏رسد يا نه؟ دولت حق دارد سرمايه‏گذاري بكند يا نه؟ اگر سرمايه‏داري كرد آيا اين مالكيت مال او خواهد بود يا نه؟ حالا شما مي‏خواهيد بگوييد نباشد اين يك اصل ديگري است فعلًا و عجالتاً در اينجا هيچ جاي ترديد نيست كه اين پول مال عموم است متصدي امور هم دولت است و ما تا اينجايش هيچ گونه بحثي نداريم. حالا بعد مي‏خواهيم آن را به چه شكلي اداره بكنيم خوب آن وقت مي‏رويم سر يك اصل ديگري و آنجا بحث مي‏كنم. عرض كنم كه آقاي منتظري مي‏فرمايند كه به جاي «وسايل و شرايط» بگذاريم «زمينه». حالا زمينه از كجا روشن است؟ آن هم مبهم است. مسأله‏اي كه هست از شرايط كار، آموزش فني است و اين معلوم است كه بايد بدهند، آيا اين مبهم است؟ يقين محل سرمايه‏گذاري چه در صنعت و چه در كشاورزي جزو شرايط است، آيا مبهم است؟ اگر اينها را بخواهيم ذكر بكنيم چيزهاي متغيري است، ضوابط متغير است و اين را بايد قوانين عادي ذكر بكند، ما اينجا فقط اين را مي‏توانيم بنويسيم كه نوشتيم. اما وسايل، شامل ابزارها و زمين است، آيا اين چه ابهامي دارد؟ (منتظري- مال دولت است.) اين مطلب روشن است كه اين مال دولت است، مي‏گوييم آقاي دولت تو تا حالا براساس سياست غلطي عمل مي‏كردي، پول‏هاي مملكت را به جاي اين‏كه ابزار و زمين درست بكني مي‏بردي اسلحه مي‏خريدي و خرج‏هاي ديگر مي‏كردي حالا از اين به بعد اين ضوابط در اقتصاد است يعني بايد وسايل ايجاد بكني، اين‏كه حرف بدي نيست حالا شما مي‏خواهيد بگوييد كه اين را به مالكيت خصوصي در آوريد اين يك بحث علي حده‏اي است كه در جاي خودش وقتي آن اصل در گروه‏ها مطرح شد شما آنجا بفرماييد. اين را بنويسيد «تمليك» يا بنويسيد «اجاره» ما كه نمي‏گوييم اينجا عجالتاً دولت از جيب مردم بردارد و اين كار را بكند، اين چه ابهامي توي قضيه است؟ اما اين‏كه فرمودند اين نظام ندارد، خوب نظام چي هست كه اين ندارد؟ نظام همين است كه ما يك ضوابطي را معين بكنيم تا معلوم شود از اين به بعد اقتصاد كشور تابع اين ضوابط خواهد بود. ما كه در آن گروه تهيه كرديم خيال مي‏كنيم كه نظامي را تهيه كرديم از هدف و ضوابط، كه اين معلوم باشد كه از اين پس اگر دولت يا قانونگذار خواست براي اقتصاد قانوني تنظيم بكند از چه ضوابطي بايد پيروي بكند. بنابراين به گمان خودمان كاملًا نظام دارد و اين ضوابط نظام ما را نه سرمايه‏داري خواهد كرد، نه سرمايه‏داري خصوصي و نه سرمايه‏داري دولتي. به هر حال اين ايرادات به ترتيبي كه به نظرم مي‏رسيد عرض كردم هيچ كدام وارد نبود و بعضي‏هايش هم عكس آن صحيح بود يعني از جهت عكس مي‏بايد مي‏ترسيديم و اميدواريم كه شما همه رأي بدهيد چون اين اصل به صلاح اقتصاد مردم است.
موسوي تبريزي- اين‏كه مي‏فرماييد مال دولت، مال دولت است يا ملت؟
نايب رئيس- آقا مال ملت است در اختيار دولت. (موسوي تبريزي- پس مال ملت را بدهيد به خودش.) مي‏دهيم، اجازه بفرماييد من به عنوان موافق اسم نوشته بودم و قرار بود كه اگر آقاي بني صدر همه نكات را پاسخ دادند ديگر صحبت نكنم، يكي دو سه نكته اينجا مانده‏
                        مشروح مذاكرات قانون اساسى‏جلسه‏67-51، ص: 1467
كه اين نكته‏ها را پاسخ مي‏دهم:
1- اقتصاد، دولتي شدنش از نظر مديريت خطرناك است و نه از نظر مالكيتي كه نخواهد به استناد مالكيت مديريت كند. برخي از آقايان در مديريت شورايي كارگاه‏ها به طور كلي از نظر مسأله رضا و عدم رضاي مالك دچار شبهه بوديد، وقتي كه از اين جهت دچار شبهه نباشيد و تجربه اجتماعي هم نشان بدهد كه اداره شورايي كارگاه از نظر پيدايش انگيزه‏هاي اقتصادي علاقه به كار و پيشرفت به كار و بالا رفتن ميزان توليد مفيد است در حقيقت اين‏طور مي‏شود كه اين بند سبب مي‏شود كه زمينه اداره شورايي كارگاه‏ها اعم از كشاورزي و صنعت و غيره فراهم بشود و ديگر، دوستان دچار شبهه رضا و يا عدم رضاي مالك نباشيد، چرا؟ چون در اينجا سرمايه و ابزار كار را دولت در اختيار گذاشته و خودش هم مي‏گويد شورايي اداره بكن. (مكارم- آقا تمركز به هر صورتي خطرناك است.) عجيب است آقا اين‏كه ديگر تمركز نيست، اين درست عدم تمركز است. يعني وقتي يك مالكي اعمال قدرت نمي‏كند براي خط دادن و آقا بالا سر بودن، اين درست مي‏شود كار مردم را به مردم دادن و از تمركز در دولت جلوگيري كردن. (منتظري- در شوروي هم نظام شورايي هست.) اينها جواب شرعي و اقتصادي نيست. مسأله دوم، يك سؤال مي‏كنم از دوستان، آيا اين بحثي كه دوستان مي‏كنند بر سر اين است كه دولت به هر كسي كه مي‏خواهد كاري بكند ابزار و وسايل و لوازم كار بدهد؟ آيا روي خود اين مطلب دچار شبهه هستيد كه مطابق اسلام است يا نه؟ (نمايندگان- نيستيم.) پس اگر نيستيد اين مسأله پيش مي‏آيد كه اين، از نظر علم اقتصاد و از نظر اجراء وقتي در يك جامعه‏اي مثل ايران آيا اين رشد اقتصاد كمك مي‏كند يا نه؟ وقتي بحث، بحث علمي شد يعني اين بحث شد كه آيا چنين نظام جديدي كه نه سوسياليسم است نه ماركسيسم است به شكل نهايي و نه كاپيتاليسم و نه هيچ اسم ديگر، بلكه در اسلام است ما مي‏گوييم كه اين نوع جديد، اين نظام جديد، اين مبناي جديد، برحسب تجارتي كه در بخشي از دنيا انجام شده است از قبيل ايجاد تعاونيهاي كشاورزي و صنعتي برحسب اين تجربه‏ها اين رويه موجب افزايش توليد و موجب اين‏كه آن آزادگي انسان در انتخاب كار بيشتر بشود، يك مقدار رويش تجربه شده است، و بعد هم مسلم است كه يك نظام جديد را نمي‏شود گفت كه تجربه‏اش را ديگران بكنند و ما تجربه‏اش را وارد بكنيم به ايران و سرزمين اسلام، ما خود بايد شروع كننده اين تجربه باشيم. مگر روزي كه نظامهاي ديگر كارشان را آغاز كردند گفتند ببينيم جاي ديگر تجربه شده يا نه؟ خوب دست به تجربه مي‏زنند و در اثناي عمل و برنامه‏ريزي‏ها نواقصش را مي‏بينند، و اصلاحاتي مي‏كنند خوب است، اجازه دادن خوب است، ماليات گرفتن خوب است با يك نسبت معين، هر جوري مجلس در آينده مصلحت ديد همان‏طور عمل مي‏كند، مهم اين است وقتي كه ما مي‏گوييم پايه، پايه اسلامي است. بنابراين از نظر انطباق با اصل اسلامي هيچ جاي بحثي نيست، مي‏دانيم كه به عهده تجارب آينده و قوانين آينده باشد، چرا؟ چون تمام اشكال مختلفش با اسلام سازگار است، تمليك خواست بكند مطابق بااسلام است، اجازه خواست بكند مطابق با اسلام است، ماليات خواست بگيرد مطابق با اسلام است.
يزدي- شكي در اين نيست كه اين نظام موجب اين مي‏شود كه وابستگي تمام بشود،
                        مشروح مذاكرات قانون اساسى‏جلسه‏67-51، ص: 1468
اقتصاد استقلال، پيدا بكند، در اينها بحثي نيست بحث در اين است كه اگر اين‏طور آزاد گذاشته شود در يكي از صورت‏هايش دولت يك الك بزرگ است مثل ساير مالكين و سودي كه مي‏گيرد، اين سود باز تمركز پيدا مي‏كند و درست مثل يك سرمايه‏دار بزرگ مي‏شود. (نايب رئيس- آقا من عرض كردم سود.) نحوه بايد مشخص بشود دولت وقتي تأمين مي‏كند اين‏طور نيست كه وسيله در اختيارشان بگذارد.
نايب رئيس- آقاي يزدي پيشنهاد شما و بعضي از دوستان را به اين صورت اصلاح مي‏كنيم مي‏نويسيم «كيفيت اين كار را قانون معين مي‏كند ولي به هر حال نه به صورتي كه دولت به صورت يك سرمايه‏دار بزرگ در آيد» يك چنين جمله‏اي را مي‏نويسيم كه ساير راه‏هايش را باز بگذاريم و اين راهي را كه مي‏دانيم بد است ببنديم. (موسوي تبريزي- اجازه بفرماييد بنده اشكالي دارم.) سؤال نفرماييد و بگذاريد من صحبتم را بكنم آقاي موسوي اگر يادداشت بفرماييد و اجازه بدهيد من عرايضم را زودتر تمام بكنم، متشكر مي‏شوم.
موسوي تبريزي- اشكالي كه بنده دارم اولًا مربوط به جناب‏عالي است. در مصاحبه راديويي، در تبريز از من پرسيدند مثل اين‏كه آقاي بهشتي نمي‏گذارد نمايندگان حرفشان را بزنند، گفتم والله اين افترا است، و براي اثبات آن مي‏خواهم يك تذكر آيين نامه‏اي براي شما بدهم. در اين ماده سه نفر موافق هر كدامشان 20 دقيقه صحبت كردند و مخالف در حدود 5 دقيقه صحبت كرده است البته اين يك تذكر آيين نامه‏اي است، ثانياً اين مطلبي كه شما مي‏فرماييد از آن اصلاحات خودتان را عاري بكنيد، مي‏گوييم دولتهاي سابق در رژيم طاغوتي مال ملت را مي‏خوردند و ما انتقادمان اين بود كه دولتهاي سابق مال ملت را و آن‏چه كه حق مسلم و شرعيشان بود خوردند وحالا بايد دولت مال مردم را به خود مردم واگذار كند. شما اگر صاحب مالي باشيد من مال شما را به خودتان مي‏دهم بدون اين‏كه حق نظارت داشته باشم. اينجا معادن مال خود ملت است براي ريشه‏كن كردن فقر و محروميت و براي اين‏كه مردم از محروميت خلاص بشوند مال را در اختيارش بگذاريد. من كارگر يك وقت در زير فرمان يك سرمايه‏دار بودم فردا در زير فرمان دولت خواهم رفت و اين از نظر ماهيت هيچ فرقي نمي‏كند مگر اين‏كه تمليك كند.
نايب رئيس- آقاي موسوي اما اين‏كه گفتيد حضرت‏عالي سؤال كردند كه من نمي‏گذارم نمايندگان صحبت بكنند، بايد توضيح بدهم كه مگر مي‏شود يك كسي مسؤول اداره جلسه باشد و بگذارد همه حرف بزنند، اين‏كه نمي‏شود، هر كسي كه خواست جلسه‏اي را اداره بكند خود به خود كارش به اينجا مي‏كشد كه بگويد آقاي ايكس خواهش مي‏كنم صحبت نفرماييد. و اما در مورد موافق و مخالف عرض كنم كه من به همه مخالفين گفتم اگر حرف تازه‏اي داريد بزنيد گفتم موافقين هم اگر حرفي ماند بزنند نه اين‏كه فقط يك موافق و يك مخالف صحبت بكنند. به هر حال ما به اين اصل اضافه مي‏كنيم «ولي به هر صورت دولت بايد به صورت سرمايه‏دار و كارفرماي بزرگ در نيايد» ما اين را مي‏نويسيم و به رأي مي‏گذاريم، آقاي دكتر غفوري فرمايشي داريد؟
گلزاده غفوري- همان‏طوري كه صحبت شد آيا شما مي‏خواهيد يك كار انقلابي انجام بدهيد يا مي‏خواهيد يك حرف بزنيد؟ اگر چنانچه كار انقلابي است و آن را هم متكي براساس‏
                        مشروح مذاكرات قانون اساسى‏جلسه‏67-51، ص: 1469
اسلام مي‏خواهيد انجام بدهيد، بايد توجه بكنيد كه ما چه داريم و چه نداريم. تا آدم داريم پول هم داريم، ببينيم چه نداريم كه به اين وضع گرفتار شديم. ما 800 تا معدن داريم، معدن گاز و نفت داريم و خيلي چيزهاي ديگر و اين همه آدمي كه هم بيكار هستند و هم شبه كار دارند. يك ميليون و ششصد هزار نفر از خزانه دولت پول مي‏گيرند، يك دهم اينها كافي هست كه ادارات بتوانند اداره بكنند و آن شغل‏هاي بي‏خودي بروند پي كارشان. همچنين حقوق بگيرهاي زيادي ما داريم همان‏طور كه گفتيم چهارصد و هفتاد هزار نفر بودند كه خوب در آن تشكيلات تحت نگهداري خاصي بودند اگر بخواهيد اينجا انقلابي بشود مي‏بايست ببينيم كه ما چه مي‏خواهيم. يك وقت به كاراندازي نيروي انسان‏ها را با برنامه صحيح مي‏خواهيم و يك وقت اشتغال مي‏خواهيم كه كسي بيكار نباشد مثل آنهايي كه پول نفت را گرفتند و ماهي هزار تومان دادند به افرادي كه فقط خرج بكنند و اين در واقع دور مي‏زد و به كيسه استعمارگران و به آنهايي كه توليد مي‏كردند و ما مصرف مي‏كرديم مي‏رسيد. بنابراين مسأله اين است همان‏طور كه در شوراي هفت‏گانه جمهوري كه البته هنوز آن اصول مطرح نشده، شوراي‏عالي اقتصادي و اراضي و كشاورزي و شوراي عالي منابع طبيعي و برنامه‏ريزي اينها بعد مي‏آيد كه خوب بعد مي‏رسيم به كارمندان دولت كه الان دست به گريبان ما هستند يعني الان خود كارمندان دولت كه اصيل و نجيب هستند واقعاً از خودشان شرمنده هستند و هيچ كاري نمي‏كنند و پولي هم مي‏گيرند. اين است كه اگر بخواهد انقلابي عمل بشود بايد وضع موجود را ترسيم بكند و دردي را دوا بكند وگرنه يك شعار مي‏شود.
نايب رئيس- آقاي دكتر غفوري اين‏كه منافاتي با اين ندارد آن يك مطالب ديگري است اجازه بفرماييد من براي رأي‏گيري مي‏خوانم. (هاشمى‏نژاد- اين‏كه نوشتيد دولت به صورت سرمايه‏دار بزرگ در نيايد آيا معني دارد؟ مديريت كه با دولت نيست.) براي اين‏كه پيش‏گيري بكنيم كه مثل برخي از كشورهاي سوسياليستي در بعضي از ادوار نشود، نوشتيم «به صورتي كه دولت به صورت يك كارفرماي بزرگ در نيايد» اين‏كه عيبي ندارد. (رشيديان- توضيح بفرماييد كه در آنجا دولت، حكومت ديكتاتوري است. يعني به هر نحوي كه خواست سرمايه‏گذاري مي‏كند ولو اين‏كه در ساختن موشك باشد.) يعني اين‏كه دولت به صورت يك كارفرما در نيايد اين‏كه معلوم است، ما مي‏خواهيم به سمتي برويم كه با اين اصل مسأله اين‏كه كارگر، استثمار فرد بشود يا استثمار دولت بشود، جلوگيري بكنيم، بنابراين چه وقت مي‏توانيم اين كار را بكنيم؟ وقتي كه امكانات كار برايش بدهيم ولي زمام امر او را به دست يك كارفرماي بزرگ شخصي يا دولتي نگذاريم، پس هدف دو چيز با هم است. (منتظري- اصل 32 كافي نيست؟) نه كافي نيست. آقاي دانش‏راد بفرماييد.
دانش‏راد- اين بحث اشكال ايجاد مي‏كند آقاي دكتر، البته براي واحدهاي كوچك صحيح است ولي بعضي مواقع دولت ناچار مي‏شود كارخانجات بزرگي را وادار بكند كه به دست خودش و يا شوراها اداره بكند مثال، معادن ذغال، اين معادن ذغال كه از كرمان تا طبس زير زمين ادامه دارد استخراجش را اولًا نمي‏شود دست بخش خصوصي داد براي اين‏كه مايه حيات اقتصاد كشور است و يا اين‏كه دولت مي‏خواهد كارخانه ذغال‏شويي وارد بكند و مردم را به كار وادار كند و اين كارخانه را به كار بياندازد و ذغال تصفيه شده بدهد به صنايع‏مان و اين را مگر مي‏شود كه بخش خصوصي اداره بكند و يا دولت كارفرما نشود؟ در بعضي موارد دولت بايد
                        مشروح مذاكرات قانون اساسى‏جلسه‏67-51، ص: 1470
كارفرما بشود و در بعضي موارد هم شركتهاي تعاون بايد كارفرما بشوند.
نايب رئيس- آقاي دانش‏راد، مي‏توانيد دولت كارفرما نشود يعني مي‏توانيد آنجا را واگذار كند به يك تيم بزرگ كه آنها با شوراي خودشان بتوانند اين كارگاه را اداره بكنند و هر قدر هم بهتر كار بكند و بيشتر ذغال‏شويي بكنند درآمد خواهد داشت و اگر ديدند بهتر نتيجه مي‏گيرند، بهتر كار خواهند كرد. (بني صدر- و مديريت غير متمركز چرا بگذاريد سرمايه‏دار و غير سرمايه‏دار فردا هزارتا مصيبت درست مي‏كنند.) نوشتيم كارفرماي بزرگ نه سرمايه‏دار، خوب اين اصل را براي رأي‏گيري مي‏خوانيم:
بند 2- تأمين شرايط و وسايل كار براي همه كساني كه توانايي كار دارند ولي قادر بر تهيه وسايل كار خود نيستند. ضوابط و كيفيت اين تأمين را با رعايت مصالح جامعه و برنامه‏ريزي عمومي اقتصادي كشور، قانون معين مي‏كند ولي به هر حال دولت بايد به صورت يك كارفرماي بزرگ در نيايد.
لطفاً رأي بگيريد.
 (اخذ رأي به عمل آمد و نتيجه آن به شرح زير اعلام شد)
نايب رئيس- نتيجه را اعلام مي‏كنيم، عده حاضر در جلسه هنگام اخذ رأي شصت و چهار نفر، تعداد كل آراء شصت و چهارم رأي، موافق چهل و دو نفر، مخالف چهار نفر، ممتنع هجده نفر. بنابراين، اين بند تصويب نشد، بر مي‏گردد به گروه تا رويش بحث شود.
3- پايان جلسه‏
نايب رئيس- جلسه را ختم مي‏كنيم، جلسه بعدي ما فردا خواهد بود.
 (جلسه ساعت هفده و پنجاه دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏67-51، ص: 1471
                        جلسه پنجاه و چهارم‏

                        صورت مشروح مذاكرات مجلس بررسي نهايي قانون اساسيجمهوري اسلامي ايران‏

جلسه ساعت پانزده روز ششم آبان ماه 1358 هجري شمسي برابر با ششم ذيحجه 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت جلسه و بيانات آقاي دكتر بهشتي در مورد توطئه افراد ضد انقلاب عليه سفارت جمهوري اسلامي ايران در لندن‏
2- طرح و تصويب بند 2 اصل 127 (اصل چهل و سوم)
3- طرح و تصويب بند 3 اصل 127 (اصل چهل و سوم)
4- طرح و تصويب بند 5 اصل 127 (اصل چهل و سوم)
5- طرح و تصويب بند 6 اصل 127 (اصل چهل و سوم)
6- طرح و تصويب بند 7 اصل 127 (اصل چهل و سوم)
7- طرح و تصويب بند 8 اصل 127 (اصل چهل و سوم)
8- طرح و تصويب اصل 128 (اصل چهل و هشتم)
9- طرح اصل 129
10- طرح و تصويب اصل 130 (اصل پنجاهم)
11- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏67-51، ص: 1473
1- اعلام رسميت جلسه و بيانات آقاي دكتر بهشتي در مورد توطئه افراد ضد انقلاب عليه سفارت جمهوري اسلامي ايران در لندن‏
نايب رئيس- رسميت جلسه اعلام مي‏شود، بسم الله الرحمن الرحيم. قبل از اين‏كه دستور جلسه را آغاز مي‏كنيم طبق وظيفه‏اي كه همگي در برابر حوادثي كه روي مي‏دهد داريم لازم مي‏دانم راجع به يك رويداد خارجي در رابطه با انقلاب‏مان مطالبي را به عرض برسانم. امروز اطلاع دادند كه اخيراً در انگلستان فراريان ضد انقلاب كه فعلًا يكي از مراكز تجمعشان انگلستان است مي‏خواستند به سمت سفارت جمهوري اسلامي ايران در لندن بروند و تمثالي را كه از رهبر انقلاب در برابر سفارت جمهوري اسلامي ايران در لندن بوده پايين بياورند ولي جوانان دانشجوي مسلمان متعهدشان قبلًا از اين توطئه باخبر مي‏شوند و با اطلاع پليس برحسب گزارش آنها آنجا حاضر مي‏شوند كه مانع رفتار ضد انقلابي گردند ولي پس از اين‏كه آنها مي‏روند پليس به طرف آنان هجوم مي‏برند و عده‏اي از دانشجويان ما را مي‏گيرند و به زندان مي‏اندازند و بازداشت مي‏كنند. اين گزارش امروز توسط برادرمان آقاي بني صدر در جلسه گروه‏ها به دوستان داده شده كه ايشان به وسيله تلفن اين گزارش را از آنجا دريافت كرده بودند. روشن است كه ملت انقلابي ما اين‏گونه موضع‏گيريهاي خصمانه كشورهاي استعماري را عليه انقلاب اسلامي ما سخت محكوم كنند. ما البته عموماً از اين استعمارگراني كه منافعشان رادر اين انقلاب از دست داده‏اند جز اين انتظاري نداريم ولي ملت‏هاي اين كشورها كه ما همواره مي‏خواهيم با آنان روابطي دوستانه داشته باشيم تا كي اجازه مي‏دهند كه دولت‏هايشان با روابط انساني بين المللي اين‏گونه بازي كنند؟ آيا ملت انگلستان مي‏خواهد از اين پس به عنوان ملتي شناخته شود كه حامي چنين دولت‏هايي است؟ ملت ما و رهبري ما و انقلاب ما با تمام بخش‏هايش موضع خودش را مشخص كرده و گرفته است به‏طوري كه روز جمعه بار ديگر ملت پيمان و بيعت خودش را با امام به صورتي شكوهمند تجديد كرد و هر بار لازم افتد اين بيعت را تجديد خواهد كرد و امام و رهبري انقلاب و همه كساني كه در اين انقلاب مسؤوليتي بر عهده دارند با اتكاء به تأييد الهي و با اتكاء به اين پيوند استوار با خلق و ملت مسلمان انقلابي‏مان با ملت انقلابي ايران كه حتي ايرانياني كه مسلمان نيستند هوادار اين انقلاب هستند كه عده‏اي از آنها در همين راهپيمايي روز جمعه به صورت دسته‏جمعي باز مثل هميشه شركت كرده بودند.
رهبري انقلاب به همه كساني كه مسؤوليتي بر عهده دارند با اتكاء به اين نيروي لايزال در برابر همه توطئه‏ها حداكثر مقاومت و ايستادگي را خواهند داشت اما دولت انگلستان و دولت‏هاي مانند او بايد بدانند كه با اين اقدامات روز به روز وضع خودشان را بدتر مي‏كنند. در دنياي خون آشام فشرده‏تر خواهد شد بنابراين انقلاب ما، ملت ما، مستضعفان جهان از اين‏
                        مشروح مذاكرات قانون اساسى‏جلسه‏67-51، ص: 1474
حركات زشت و ناپسنديده صدمه‏اي نمي‏بينند و آسيبي به آنان وارد نمي‏شود ولي اين دولت‏ها هستند كه به ياري خداوند و به يمن پيروزي‏هاي پي در پي انقلاب و انقلاب‏ها نشان دهنده قيام مستضعفان در برابر مستكبران جهان روز به روز به انزواي بيشتر كشانده مي‏شوند و روز به روز چهره زشتشان در جهان بر همه آشكار خواهد شد. اميدوارم ديگر اين‏گونه حوادث در دنيا روي ندهد و دولت انگلستان خودش را موظف بداند هرچه زودتر از اين اقدام ضد انسانيش پوزش بطلبد و آن را جبران كند و جوان‏هاي ما را آزاد كند و اميدواريم دولت موقت انقلاب در موضع و سياست خارجيش از اين نيرومندتر باشد آن‏قدر قدرتمند و نيرومند باشد كه انگليسي‏ها ديگر به خودشان اجازه ندهند با پاسداران عزيز انقلاب ما و در خارج از ايران با جوانان ما و افراد انقلابي ما اينگونه برخورد كنند. اين انتظاري است كه ما از دولت موقت انقلاب و به خصوص وزارت امور خارجه داريم. وزارت امور خارجه بايد نقش فعالتر و خلاق تري در زمينه سياست خارجي و شناساندن انقلاب ما به خارج، مبارزه با تبليغات شوم عمال امپرياليسم در خارج داشته باشد و زمينه را براي اين‏گونه رويدادهاي شوم ننگ كند نه اين‏كه زمينه را باز بگذارد (ان شاء الله).
يزدي- وزارت امور خارجه نسبت به اين حادثه به خصوص بايد رسماً اعتراض بكند.
رباني شيرازي- بفرماييد نيرومند و فعال بشد چون شما فرموديد نيرومندتر و فعال‏تر در صورتي كه بنده عرض مي‏كنم نيرومند و فعال زيرا اين معنايش اين است كه نيرومند و فعال هست.
نايب رئيس- بله بسيار خوب، عقيده برادران اين است كه «نيرومندتر» را به «نيرومند» و «فعال‏تر» تبديل كنند.
2- طرح و تصويب بند 2 اصل 127 (اصل چهل و سوم)
نايب رئيس- با اجازه دوستان وارد دستور مي‏شويم. در مورد بند 2 از اصل 127 ديروز بحث‏ها شد، دوستان متعددي درباره اين بند صحبت كردند. هم صحبت‏ها و هم نتيجه رأي‏گيري نشان مي‏داد كه براي عده‏اي از دوستان قابل ملاحظه‏مان مختصر ابهام وجود دارد و چون نتيجه رأي‏گيري ديروز اين بود كه چهل و دو نفر رأي موافق و هفده نفر رأي ممتنع بدهند، هفده رأي ممتنع نشان دهنده اين بود كه عده قابل ملاحظه‏اي سؤالاتي دارند برايشان ابهامي دارد. در جلسه مشترك گروه‏ها امروز صبح اين فرصت را داشتيم كه با دوستاني كه سؤالات ابهام‏آور در اين زمينه داشتند بحث كنيم و با دوستاني كه نظر مخالف داشتند و رأي مخالف داده بودند صحبت كنيم و به نقطه‏هاي روشن برسيم. حالا بند 2 را به صورت نهايي كه امروز در جلسه مورد توافق اكثريت قرار گرفت مي‏خواهند و به رأي مي‏گذاريم. (موسوي تبريزي- فقط براي رأي‏گيري بخوانيد.) (رشيديان- چرا بند يك را تغيير داده‏ايد؟ بفرماييد درست كنند.) اين در چاپ اشتباه شده است چون اين را تصويب كرده‏ايم و احتياجي هم نيست، بله حالا اگر مي‏خواهيد رونوشت‏هايتان را اصلاح كنيد بنويسيد «امكانات لازم براي تشكيل خانواده» آقاي عرب بفرماييد.
عرب- اين كلمه «تعاوني» مبهم است، كلمه‏اي مثل مشروح يا نظير اين بگذاريد كه روشن بشود.
نايب رئيس- خير، اين اصطلاحي روشن است كه كلمه «مشروح» و امثال آن همه‏
                        مشروح مذاكرات قانون اساسى‏جلسه‏67-51، ص: 1475
در آن وجود دارد و جاي نگراني نيست. آقاي غفوري بفرماييد.
گلزاده غفوري- البته همان‏طور كه دوستان تصميم گرفته‏اند بنده يك سؤالي دارم كه به نظر مي‏رسد در اينجا اول بايد نظام اقتصادي به اصطلاح از نظر بخش دولتي و تعاوني تا اندازه‏اي روشن بشود چون اين كلمه‏اي كه به شكل تعاوني اينجا آمده است با توجه به جمله‏هاي بعدي نشان مي‏دهد كه در تعاون اينجا يك تصور خاصي هست. با آن‏كه در تعاون ذي نفع بودن و منفعت و اين‏طور چيزها نبايد باشد اينجا در شكل تعاونيش به نظر مي‏رسد كه تصور خاصي از شكل تعاوني هست. خوب بود اول آن اصل اوليه‏اي كه نظام اقتصادي اسلام را در اين قانون بيان مي‏كند از نظر بخش تعاون مي‏شود. به نظر مي‏رسد يك قدري از نظر حقوقي هم آن تصوري كه در تعاون هست مراعات نشده است يا اين‏كه دوستان تصور جديدي از شكل تعاون مي‏كنند، يكي هم راجع به «اشتغال كامل» به خاطر آن‏كه ما نمي‏خواهيم فقط مردم مشغول باشند، لذا بنده پيشنهاد مي‏كنم به جاي «اشتغال كامل» بگذاريد «در راه توليد» كه معلوم بشود مملكت در راه توليد دارد كار مي‏كند اگر دوستان صلاح بدانند خواستم درباره اين دو موضوع جواب بدهند و اگر هم صلاح نمي‏دانند و مي‏خواهند تصويب كنند خوب است كه بخش تعاون را در آن بخش خاص خودش بياورند و خوب تشريح بكنند كه تعاون كاملًا روشن بشود.
نايب رييس- اين تذكر را صبح هم يكي ديگر از دوستان دادند عرض شد كه ما به اين بندها يكي دو سه بند اضافه كنيم كه اين اصل تكميل بشود از جمله بيان اين‏كه سيستم اقتصادي در نظام جمهوري اسلامي ايران، بخش‏هاي دولتي، كه به صورت تعاوني در مي‏آوريم تا نظر دوستان هم تأمين بشود. (بني صدر- آن يك اصلي است علي حده.) (مكارم شيرازي- اين كلمه «تعاونش» ناقص است.) بله اين را «تعاونيش» مي‏كنند كه در آينده اشكالي پيش نيايد.
مكارم شيرازي- در برابر سيستم سرمايه‏داري با منع انحصار و احتكار و تمركز ثروت، اين سرمايه‏داري نيست سيستم اقتصادي را در همين‏جا بايد بيان كنيم. اگر در برابر اصل‏هاي ديگر اين خودش يك اصلي بشود اين‏جا فقط كلمه «سيستم» را بياوريم. بعد آن بندها اصلي مي‏شود در كنار اصل‏هاي ديگر، شما چه سيستمي داريد؟
بني صدر- فعلًا به عقيده بنده اين را تصويب بفرماييد بعد آن را يك اصل مي‏كنيم.
نايب رئيس- اينجا دو مسأله است، يكي اين‏كه با اين مقدار زياد وقتي كه هم ديروز و هم امروز صرف كرديم مي‏دانيم كه اين مورد تأييد ما است بنابراين، براي رأي‏گيري مي‏خوانيم به‏طوري كه گفته شد كليه آن چيزهايي كه مشخص كننده چهره نظام اقتصادي ما هست بايد در اين بخش آورده بشود.
منتظري- اينجا يك اصلاح لازم دارد بنويسيد «به نحوي كه نه به تمركز و نه به اقتصاد لطمه بزند» عبارت بهتر مي‏شود.
نايب رئيس- بسيار خوب اين را آخر كار اصلاح خواهيم كرد. خواهر گرجي بفرماييد.
خانم گرجي- اين جمله «از راه وام بدون بهره يا هر راه مشروع ديگر» باز راه استفاده‏ها را باز مي‏كند يعني اگر كسي بخواهد سوء استفاده بكند مي‏تواند. اين را طوري بنويسيد كه تا اندازه‏اي جلو بعضي سوء استفاده‏ها را بگيرد.
                        مشروح مذاكرات قانون اساسى‏جلسه‏67-51، ص: 1476
نايب رئيس- ما در اين باره بحث كرديم و زياد رويش صحبت شد و بحث‏مان هم تكميل شد اجازه بدهيد براي رأي‏گيري بخوانم. (مكارم شيرازي- درباره اينها زياد بحث شده است.) بله، صبح در اين باره زياد بحث شد و حالا فقط براي رأي‏گيري مي‏خوانم:
بند 2 اصل 127 (اصل چهل و سوم)- تأمين شرايط و امكانات كار براي همه به منظور رسيدن به اشتغال كامل و قرار دادن وسايل كار در اختيار همه كساني كه قادر به كارند ولي وسايل كار ندارند، در شكل تعاوني، از راه وام بدون بهره يا هر راه مشروع ديگر كه نه به تمركز و تداول ثروت در دست افراد و گروه‏هاي خاص منتهي شود، نه دولت را به صورت يك كارفرماي بزرگ مطلق در آورد. اين اقدام بايد با رعايت ضرورت‏هاي حاكم بر برنامه‏ريزي عمومي اقتصاد كشور در هر يك از مراحل رشد صورت گيرد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري نسبت به بند 2، عده حاضر در جلسه شصت و دو نفر، تعداد كل آراء شصت و دو رأي، آراء موافق پنجاه و نه رأي، آراء مخالف هيچ، آراء ممتنع سه رأي، بنابراين تصويب شد، تكبير (حضار سه مرتبه تكبير گفتند).
نايب رئيس- آقاي طاهري اصفهاني بفرماييد.
طاهري اصفهاني- يك مطلب را من لازم مي‏دانم تذكر بدهيد اين بند 2 همان بند ديروزي نيست، چه با استبعاد شود كه چطور ديروز هفده رأي ممتنع داشته است و امروز همه موافقت كردند.
نايب رئيس- اين را شنونده‏ها مقايسه مي‏كنند، چون مي‏بينند اين بند نسبت به بند ديروز در آن جهت نفي سرمايه‏داري خلاف اسلام روشن‏تر و قوي‏تر و قاطع‏تر است و حالا كه جناب‏عالي اين را فرموديد من يك تذكري ديگر هم اينجا بدهم. من در سخن روز جمعه اين بند را به عنوان آن راهي كه چون زياد سؤال مي‏كردند، آينده‏اي كه اقتصاد جمهوري اسلامي بايد به سوي آن برود در روز راهپيمايي مطرح كردم و در آنجا جمله‏اي گفته بودم كه آن سوء تعبيركن‏هايي كه هميشه آماده هستند شنيدم دو سؤال درباره‏اش مطرح كرده‏اند. يكي اين‏كه گفته بوديم كساني كه مي‏خواهند هنوز سرمايه‏داري داشته باشند مي‏گويند سرمايه‏ها مي‏رنجند و مي‏روند و آن كساني كه دنباله‏روي سرمايه‏دارهاي قبلي هستند بروند و عده‏اي هم خيال كرده بودند كه مي‏گوييم سرمايه‏هاشان را هم بردارند و با خودشان ببرند، خير بايد سرمايه‏هاشان را بگذارند و خودشان بروند و يك جمله ديگري كه گفته بودم اين بود آنهايي كه مؤمن به انقلاب هستند بمانند، جواب داده بودند مگر مي‏شود كسي كه مؤمن به انقلاب است سرمايه‏دار هم باشد؟ اين پاسخ را من در روزنامه جمهوري اسلامي هم دادم كساني كه سرمايه مختصر و عادي داشتند و خودشان هم در خلال انقلاب بودند و حتي به اينها مي‏گفتيم كه اگر انقلاب پيروز شد اين كارگاه واقعاً جزء نيروهاي انقلاب بودند و حتي به اينها مي‏گفتيم كه اگر انقلاب پيروز شد اين كارگاه كوچك را عادلانه اداره بكني، از اين محدودتر كني آنها مي‏گفتند ما حاضريم به مراد و مطلوب برسيم حتي آن‏چه را هم كه براي ما باقي مانده است بدهيم. اينها هستند كساني كه ما گفتيم بايد بمانند و به پيش‏برد اين انقلاب كمك كنند. همان‏طور كه مي‏فرماييد اصل بحمدالله كامل‏تر و روشن‏تر از آن‏چه ديروز آورديم امروز با اكثريت رأي دوستان هم صبح و هم حالا تصويب شد. اميدوارم با تأييد خداوند متعال بتوانيم آن نظام اقتصادي اسلامي را كه در آن آزادي‏
                        مشروح مذاكرات قانون اساسى‏جلسه‏67-51، ص: 1477
فعاليتهاي اقتصادي و توليدي براي افراد هست و دولت سالاري اقتصادي نيست ولي در عين حال اين فاصله‏هاي كشنده ميان زندگي و درآمدها هم نيست و مردم مي‏توانند واقعاً از نظر اقتصادي احساس برادري نسبت به يكديگر داشته باشند به وجود بياوريم تا نمونه تازه‏اي در اقتصاد جهان باشد. آقاي مكارم بفرماييد.
مكارم شيرازي- سخنراني روز جمعه را اگر انصاف بدهيم، خوب سخنراني قابل كنترل نيست جاي سوء تفاهم در آن بود اما اين چيزي كه اينجا تنظيم شده است با آن سخنراني فرق دارد چون همه آقايان هم فكري كردند، زيرا نفي تمام مكتب‏هاي سرمايه‏داري و غير سرمايه‏داري غير اسلامي در اينجا بحمدالله متمركز است. (رباني املشي- آن سخنراني جاي هيچ‏گونه سوء تفاهمي نداشت.)
نايب رئيس- اجازه بدهيد آقا متشكرم، به هر حال آن‏چه مهم است اين است كه ملت ما بدون اين‏كه مخالفان پيروزي انقلاب اسلامي ما مي‏خواهند اين انقلاب را به اصطلاح خودشان يك انقلاب بورژوازي جا بزنند اين را همه‏مان محكوم كنيم، چون انقلابي است اسلامي نه ماركسيستي است و نه كاپيتاليستي و بورژوازي بلكه انقلابي است اسلامي در همه ابعادش و به خصوص در بعد اقتصاد كه بايد صريحاً موضعش مشخص و روشن و اسلامي باشد.
3- طرح و تصويب بند 3 اصل 127 (اصل چهل و سوم)
نايب رئيس- بند 3 مطرح است كه قرائت مي‏شود.
بند 3- منع اعمال زور براي تحميل كار به ديگري به منظور بهره‏كشي از كار ديگري.
نايب رئيس- آقاي منتظري بفرمايئد.
منتظري- اولًا پيشنهاد مي‏كنم اين «تنظيم برنامه» كه چهارم است سوم بشود و بعد هم چندتا منع است كه دنبال هم مي‏آيد اصلاح بشود. (نايب رئيس- بلي، اين عيبي ندارد.) بله، بايد عبارت را اين‏طور بنويسيم «منع اعمال زور به منظور تحميل كار بر ديگري يا بهره‏كشي از كار ديگري». (نايب رئيس- بله، خوب است، اين يك تلخيص است.) بله، به نظر من هم يك تلخيص خوبي است.
نايب رئيس- ممكن است كلمه «به منظور» را برداريد و كلمه «براي» را بگذاريد كه عبارت به اين صورت مي‏شود «منع اعمال زور براي ديگري با بهره‏كشي از كار ديگري» اشكالي كه نيست؟ آقاي موسوي تبريزي بفرماييد.
موسوي تبريزي- منع اعمال زور براي تحميل كار به ديگري علي اطلاقه صحيح نيست چون ما بايد بيكاره‏ها را به كار واداريم بايد بگوييم «منع اعمال زور بر تقدير كار» چون در اسلام بيكاره نبايد داشته باشيم. در روايت هست كه روزي جواني خدمت پيغمبر (ص) رسيد حضرت فرمودند خيلي از قيافه‏اش خوشم آمد بعد سؤال فرمودند اين جوان چكاره است؟ عرض كردند كه بيكار است فرمودند «سقط من عيني» از چشمم افتاد. جوابي نداد كه من چه كار كنم. بايد بيكاري را از جامعه برداشت و به آن خاتمه داد.
نايب رئيس- آقاي موسوي يعني مي‏فرماييد اگر كسي بيكار است زندگي او را تأمين مي‏كنيد يا او را بر مي‏انگيزيد؟ مي‏خواهيد در جامعه آينده انگيزه‏هايي به وجود بياوريد كه در قبال اين انگيزه‏هاي اقتصادي هيچ‏كس بيكار نماند با اين‏كه مأمور پليس برود از توي‏
                        مشروح مذاكرات قانون اساسى‏جلسه‏67-51، ص: 1478
خانه‏اش بياورد و ببرد در كارگاه و كارخانه سر كارش بگذارد. (موسوي تبريزي- اگر يك نفري گردن كلفتي كرد بايد اسلام او را وادار به كار بكند؟) خير آقا به گردن كلفت نمي‏دهيم بنده عرض مي‏كنم كه به او نمي‏دهيم كه فقط بخورد و بپوشد وقتي هم كه چيزي نداديد مجبور مي‏شود براي رفع گرسنگي برود دنبال كار.
اكرمي- كلمه «زور» كه اينجا نوشته شده است مبهم است. آيا اين مقصود نظامي است، اقتصادي است؟ چيست؟
نايب رئيس- يعني همه جور اعمال زور، هر نوع كه باشد.
رشيديان- ما كه منع اعمال زور را براي تحميل كار نوشتيم و به طوري كه يكي دو روز قبل هم پيشنهادي خدمت جناب‏عالي فرستادم كه اين مسأله را يك قدري وسيع‏تر بگيرند چون الان در سراسر مملكت عده‏اي بيكارند حتي بعضي از كشورهاي آفريقايي و آسيايي كودكان را به كار مي‏گمارند در صنايع دستي و غير دولتي از كودكان استفاده مي‏شود و اين بزرگترين ستمي است بر يك نسلي كه استعدادهاي شگرفي دارد بايد جلوي اين را بگيريم. در گذشته در قبال اين مسائل وجود داشت و الان هم فقر بر جامعه حاكميت دارد و تورم هم بسيار است كه اين خانواده‏ها را مجبور مي‏كند كه از كودكان ده دوازده ساله براي امرار معاش استفاده كنند. بنابراين خوب است كه بگوييم و نفي استثمار از كودكان و همه كساني كه در سن كارگري نيستند و براي كار آمادگي ندارند. مسأله روشن‏دلان است و كساني كه واقعاً به جهاتي نمي‏توانند كار بكنند خوب است كه يك عبارت يا يك اصلي هم براي اين روشن دلان اضافه بكنيم و بگوييم كساني كه واقعاً قادر به كار نيستند به حكم «لا يكلف الله نفساً الا وسعها» اينها هم از درآمد عمومي يا انفال يا ممر ديگري امرار معاش بكنند. (نايب رئيس- فقط همه از جامعه انتظار دارند كه امكان كار به آنها بدهند.) بنده متوجه نشدم كه به اين مسائل گاهي سوء تعبير مي‏شود عرض كنم خدمتتان اينها خودشان تقاضا كردند و نامه‏اي را هم كه خدمتتان فرستاده‏اند مطالعه بفرماييد و روي خواسته‏هاشان عمل بكنيد.
نايب رئيس- البته برادر عزيز، جامعه ما در برابر آنها متعهد و موظف است. آقاي رحماني بفرماييد.
رحماني- اين عبارت سليس نيست «منع اعمال زور براي تحميل كار به ديگري» و بعد هم مواردي هست كه نمي‏توانيم آن موارد را داخل كنيم، مثل اين‏كه از طرف دولت افرادي را مجبور مي‏كنند يعني افرادي كه نمي‏خواهند كار بكنند افرادي كه كل بر جامعه هستند «ملعون من القي كل علي الناس» دولت به نوعي ولو به اجبار هم كه باشد بايد اينها را وادار به كار كند آن‏چه ممنوع است اين كه بازده ما جواب گوي صحيح باشد، بازده در صورت ضرورت متعلق به آن شخص باشد كه كار مي‏كند اين مانعي ندارد و اصلاحي كه اينجا هست صحيح نيست «منع اعمال زور براي تحميل كار» علي الظاهر اين است كه تحميل مي‏كند كار را به شخصي كه خودش بهره‏برداري مي‏كند، پس اين بايد اصلاح بشود.
نايب رئيس- آقاي دانش‏راد بفرماييد.
دانش راد- ما از اين جمله اين‏طور مي‏فهميم كه ظاهراً نيروهايي هست كه مردم را وادار مي‏كنند بروند و تسليم بهره‏كشي بشوند در حالي كه شرايط اقتصادي حاكم است كه‏
                        مشروح مذاكرات قانون اساسى‏جلسه‏67-51، ص: 1479
ايجاد بهره‏كشي مي‏كند و به عقيده بنده بهتر اين است كه اين جمله را به اين ترتيب اصلاح بكنيم «برقراري شرايط اقتصادي نامناسب» كه از بهره‏كشي خارج از حد و اجبار شخص به قبول كاري كه مورد علاقه‏اش نباشد جلوگيري بكند به نظر من اين كاپيتال است براي اين‏كه اين روزها كسي نمي‏آيد و به زور فردي را ببرد و بگويد اين كار را بكن. اين شرايط حاكم بر اوضاع اقتصادي كه در رژيم گذشته بود ان شاء الله در آينده نيست كه وادار بكند مردم را كه بروند برخلاف ميل خودشان تن به بهره‏كشي و كاري بدهند، شرايط را نفي بكنيد.
نايب رئيس- بسيار خوب، آقاي كياوش بفرماييد.
كياوش- به عقيده بنده به جاي آن فراز اول «منع اعمال زور براي تحميل كار جبري» اصطلاحاً اين را كار اجباري مى گويند و خيلي هم مصطلح است بنويسيد «كار اجباري» و بهره‏كشي يا بهره گيري در همه موارد ممنوع نشده است بلكه غير عادلانه‏اش مورد خشم و غضب مردم و خداوند است و در فراز دوم هم نوشته بشود «بهره گيري غير عادلانه از كار ديگري»، ممنوعيت كار اجباري و بهره گيري غير عادلانه از كار ديگري.
نايب رئيس- آقاي موسوي جزايري بفرماييد.
موسوي جزايري- بنده در توضيح فرمايش بعضي از آقايان خواستم عرض كنم كه در فقه اسلامي بعضي از موارد مثلًا موقعي كه مورد نياز جامعه باشد اجبار هم پيش‏بيني شده است مثلًا جامعه احتياج به طبابت دكتر داشته باشد و يا امثال اينها، واجب كفايي است و ولي امر مي‏تواند بعضي از متخصصين را اجبار به كار بكند. گرچه مسلماً اين مورد نظر نيست ولي مي‏خواستم بدانم اطلاقش شامل مي‏شود يا نه؟
نايب رئيس- اگر دوستان احساس مي‏كنند كه اين بند نارسايي دارد اجازه بفرماييد كه اين را فردا بتوانيم يك مقداري رويش نظر بدهيم.
موسوي تبريزي- به عقيده بنده اگر حرف «يا» را برداريد عبارت درست مي‏شود يعني بنويسيد «منع اعمال زور تحميل كار به ديگري به منظور بهره كشي.».
تهراني- اينجا دو مطلب است. يك مطلب اين است كه ديگر نمي‏شود مثل زمان طاغوت كسي را اجبار كرد زيرا آن موقع حتي افراد پس از اين‏كه استعفا مي‏كردند آزادشان نمي‏گذاشتند و زندانشان مي‏كردند. و مطلب ديگر اينكه ..
كياوش- زندان هم كه مي‏برند كار اجباري است. اين بند اشاره به ممنوعيت كار اجباري است و دوم هم مربوط به بهره گيري است و هر بهره گيري كه گناه نيست.
خامنه‏اي- اعمال زور براي تحميل كار را پيش‏بيني كرده‏ايم ولي براي وادار كردن به ترك كار را كه ظاهراً هم مناسبت دارد پيش‏بيني نكرده ايم.
نايب رئيس- آن مربوط به اين اصل نيست خوب اگر كار خرابي بود جلويش را مي‏گيرند. آقاي نبوي بفرماييد.
نبوي- نظام وظيفه عمومي چه مي‏شود؟ (بني صدر- آن‏كه وظيفه است.)
نايب رئيس- اين‏كه شما مي‏فرماييد غير از شغل است ما حالا در بحث اقتصاد هستيم.
خامنه‏اي- يك وقتي كسي را مي‏كشند و مي‏آورند كه به كاري واداريد، نقطه مقابلش اين است كه كارفرمايي و يا كسي كه مشغول كاري هست و يا كاري براي خودش مي‏كند ممانعت كنند و او را مجبور كنند كه كارش را رها كند و البته كار مباحي را.
                        مشروح مذاكرات قانون اساسى‏جلسه‏67-51، ص: 1480
نايب رئيس- در اين مورد يك بند ديگر داريم. البته غير از اين‏كه منع اضرار به غير هست ما يك اصلي هم داشتيم كه استفاده از مالكيت بايد طوري باشد كه عرصه كار را بر ديگران ننگ نكند. ما اين بند را چون چند نفري رويش نظر مخالف دارند و چند نفر هم رويش نظر اصلاحي دارند اصلاحات هم اصلاح لفظي كوچك نيست مانند اين‏كه گفتند «به منظور» را برداريد. اگر از اين قبيل باشد مي‏شود حالا اين‏كار را كرد. حالا اگر دوستان موافق هستند پيشنهاد آقاي دانش‏راد را بخوانيم: «برقراري شرايط اقتصادي مناسب به نحوي كه از بهره‏كشي فرد از فرد و اجبار فرد به قبول كاري برخلاف ميل او جلوگيري شود». (همهمه نمايندگان) پس حالا كه اين هم مورد نظر آقايان نيست پس خود اين بند را اول با دست نظر خواهي مي‏كنيم «منع اعمال زور براي تحميل كار به ديگري با بهره‏كشي از كار ديگري» موافقين با اين بند دست بلند كنند ببينيم چند نفر موافق هستند (عده‏اي دست بلند كردند) خوب اين عده كافي نيست اجازه بدهيد كه چون پيشنهادات متعددي رسيده است كه مختلف است بنابراين طبق سنتمان عمل مي‏كنيم و فردا آن را مطرح مي‏كنيم حالا بند چهار قرائت مي‏شود.
بند 3- تنظيم برنامه اقتصادي كشور به صورتي كه شكل و محتوا و ساعات كار چندان باشد كه هر فرد علاوه بر تلاش شغلي فرصت براي خودسازي معنوي، سياسي و اجتماعي و شركت فعال در رهبري كشور و افزايش مهارت فني و اين‏كار داشته باشد.
نايب رئيس- آقاي سبحاني بفرماييد.
سبحاني- به نظر من «شكل و محتوا» در اينجا زياد است تنها «ساعات كار» مسأْله را تأمين مي‏كند.
نايب رئيس- خير آقا به شكل و محتواي كار بيشتر مي‏تواند مربوط باشد تا به ساعات كار. (سبحاني- خود كار نمي‏تواند سازنده باشد.) آقاي سبحاني اين‏كه روشن است آن‏چه مانع چنين فرصتي مي‏شود گاهي زيادي ساعات كار است، گاهي شكل كار است و گاهي محتواي كار است. بنابراين سه عامل هست كه در اين مي‏گذارد و خيلي موضوع روشن است. آقاي عرب بفرماييد.
عرب- اين بند مبهم است و هر كارفرمايي هر سوء استفاده‏اي مي‏توانند از اين بكند بايد بي تفاوت باشد يعني تبعيض نبايد باشد مثلًا يك جا چند ساعت باشد و يك جا دوازده ساعت.
نايب رئيس- كارها مختلف است بعضي كارها است كه روزي چهار ساعت مي‏شود انجام داد و بعضي روزي شش ساعت.
عرب- خيلي خوب اگر مختلف باشد در آيين نامه‏شان به رضايت كارگر آنجا تنظيم مي‏كنند ولي در اينجا براي سراسر مملكت نوشته شده است.
نايب رئيس- آقاي خزعلي بفرماييد.
خزعلي- به عقيده بنده قسمت «افزايش مهارت فني و ابتكار» كه از صفحات مربوط به شخص است جلو بيايد و «شركت فعال» كه مربوط به مسائل اجتماعي است بعد بيايد و بعد هم بايد نوشته شود «شركت فعال در پيشبرد كشور» نه در رهبري كشور.
نايب رئيس- معناي «رهبري» اين است كه حق بهترين نوع رهبري كشور آن است كه واقعاً هر انساني در امامت و رهبري جامعه بتوان سهيم باشد. اين‏كه خيلي خوب است و توضيحات‏
                        مشروح مذاكرات قانون اساسى‏جلسه‏67-51، ص: 1481
بيشتر را در اين مورد كسي كه به عنوان موافق صحبت مي‏كند جواب مي‏دهد. آقاي خامنه‏اي بفرماييد.
خامنه‏اي- عرض كنم تنظيم برنامه اقتصادي مي‏كنيم كه برنامه‏ريزي كه در بند 2 هم اشاره شد طوري برنامه‏ريزي مي‏كنيد دولتي كه حالت ارشادي دارد كه تمام امور اقتصاد مملكت و توليد را كه كارگر، ساعت كارش و نحوه كارش جور معيني باشد كه اين‏طور باشد و با اين شرايط باشد، تمام اين‏ها در برنامه اقتصادي و توليد ملي و محاسبات بزرگ كشور اثر دارد. اشاره كردند كه ساعت كارشان مجمل است. البته ما هشت ساعت كار نبايد داشته باشيم و اين را در قوانين كار بايد بياوريم ولي كمتر از هشت ساعت كار هم داشته‏ايم براي كارهاي دشوار ولي توجه به شكل و محتوا خيلي وضع را عوض مي‏كند چون محتوا و شكل ظاهرش اين است كه مثلًا ما اصل عمل چه جور فرض كرديم، كارگر معدن نحوه كارش طوري است كه چهار ساعت يا شش ساعت كار او را خسته مي‏كند يا كسي كه با مواد شيميايي سروكار دارد اين فرض اين است كه بعد از فراغت از كارش فرصت مطالعه و خودسازي پيدا نمي‏كند يا نمي‏تواند به حزب برود و اين كار را بكند. اين ارتباط تنظيم برنامه اقتصادي در آن سطح وسيع كه خيلي بزرگ است به اين دو سه تا به اين سادگي نيست بلكه در سياست عمومي است منتها بايد اضافه كنيم «به مقتضاي مسؤوليت اجتماعي» اين را ما نمي‏توانيم به هيچ وجه بفهمانيم كه رهبري كشور همان عملي است كه در سطح پايين شوراها انجام مي‏دهند. شوراها رهبري نمي‏كنند مسؤوليت اجتماعي‏شان را انجام مي‏دهند و مقام رهبري نقطه رأس رهبري است.
نايب رئيس- ببينيد دوستان چون اين سؤال طرح شد البته من موافقم كه يك نفر موافق جواب بدهد ولي براي جلوگيري از تكرار گويا كوتاهتر باشد كه من دو جمله‏اي عرض كنم. بهترين نوع رهبري در يك جامعه اين است كه فرد يا گروه يعني آنهايي كه در رأس مخروط جامعه قرار دارند بازگو كننده شعار و آرمان خود مردم باشند يعني همان چيزي كه امام خميني در اين انقلاب مكرر رويش تكيه كردند و همان چيزي كه رمز پيروزي انقلاب است يعني رهبر نمي‏آيد واقعاً راهي را نشان بدهد كه به ذهن مردم نرسيده باشد و مردم به كلي از آن بيگانه‏اند. اين‏طور نيست، رهبر مي‏آيد متبلور و مشخص مي‏كند همين خواست و راهيابي پراكنده شده در توده را و اين بهترين نوع و سازنده‏ترين و نيرومندترين پيوند رهبر و مردم است، و چه وقت اين‏طور مي‏شود وقتي كه افراد جامعه از نظر گرفتاري‏هاي اقتصادي فرصتي براي به خود انديشيدن و به خود آمدن و به اوضاع انديشيدن و چاره‏انديشي و راهيابي كردن نداشته باشند زيرا تا تك تك مردم به صورت راهياب و چاره جو بر نيابند و واقعاً فكرها و انديشه‏ها و احساساتشان به صورت يك سيل خروشاني كه مي‏خواهد راه باز كند در نيايد، اصلًا رهبري واقعي سازنده و كارساز به وجود نمي‏آيد و هر وقتي چنين پيوندي بين رهبر و مردم به وجود آمد آن موقع است كه حركت‏ها به آساني و خوبي و به‏طور خالص به ثمر مي‏رسد. من اين‏طور فكر مي‏كنم كه اين اصل درست در جهت امامت اسلامي اصيل تهيه شده است. آقاي بشارت بفرماييد (بشارت- عرضي ندارم.) آقاي رشيديان بفرماييد.
رشيديان- مطالب را شما فرموديد فقط مي‏خواهم بگويم كه ساعات كار مطابق با توان‏
                        مشروح مذاكرات قانون اساسى‏جلسه‏67-51، ص: 1482
انسان باشد كه شايد در اين بند آورده شده باشد و يك مطلبي هم راجع به رهبري اگر اجازه بفرماييد مي‏خواهم بگويم. من اين‏طور فهميدم كه با انتخاب رهبر در جامعه اسلامي خود انسان نيز آن‏قدر رشد پيدا كرده كه مي‏تواند رهبري صحيح خودش را انتخاب كند كه مي‏شود رهبر يعني هم راهرو هم رهبر، يعني در صراط دارند با هم حركت مي‏كنند كما اين‏كه الان مي‏گويند ما در خط امام هستيم و وقتي كه گفتند ما در خط امام هستيم يعني همان حركت رهبر را انجام مي‏دهيم. يعني يك حركت هماهنگي است كه مانند يك پيكر همه با هم انجام مي‏دهند.
نايب رئيس- متشكرم آقا، آقاي موسوي اصفهاني بفرماييد.
موسوي اصفهاني- مشكلاتي كه تا به امروز براي كارگران مطرح بوده است اين بوده است كه مجبور بوده‏اند براي تأمين زندگيشان آن‏قدر كار كنند كه به استراحت و تفريحات سالم نرسند و براي آنها موجب بيماري‏هاي مختلف مي‏شد. بنده پيشنهاد مي‏كنم نوشته شود براي فرصت كافي و استراحت و تفريحات سالم و خودسازي معنوي.
نايب رئيس- اين موضوع در اين بند هست ذكر آن فقط يك كمي از اوج آن مي‏كاهد و الا حرفي نيست. آقاي آيت بفرماييد.
دكتر آيت- قسمتي از مطلب را آقاي خامنه‏اي اشاره كردند. اين اصل مي‏خواسته بگويد كه فراغت كافي داشته باشند ولي هم كلمه فرصت و هم كلمه فراغت باز هم به نظر من كافي نيست و بايد نوشته شود «و امكانات كافي» زيرا ممكن است من فراغت داشته باشم ولي امكان اين‏كه استفاده از فراغت بكنم نداشته باشم، به اين جهت اين مطلب بايد اضافه شود.
نايب رئيس- چون اين موضوع نظر دوستان را جلب كرده است اگر موافقيد كلمه «فرصت» را برداريم و بنويسيم «فراغت و امكانات كافي».
منتظري- چون ساعات كار با فرصت مناسب است و شكل و محتوا با توان مناسب است پس بايد بنويسيم «فرصت و توان كافي براي خودسازي» براي اين‏كه من كه چهار ساعت كار كرده‏ام و كاري طوري بوده كه تا ده ساعت بعد خستگي دارم پس بايد كارم جوري باشد كه توان داشته باشم.
نايب رئيس- آقاي خامنه‏اي بفرماييد.
خامنه اي- پيشنهاد مي‏كنم به جاي «تنظيم برنامه اقتصادي» نوشته شود «تنظيم برنامه كار».
يزدي- مسأله شركت در مسائل اجتماعي و سياسي امكان مي‏خواهد و امكاناتش در بند اول است. اينجا فقط يك كلمه «توان» بايد اضافه كنيد. (بني صدر- حق با آقاي يزدي است يك كلمه «توان» بگذاريد تا كار تمام شود.)
نايب رئيس- آقاي خامنه‏اي ملاحظه بفرماييد كه فقط مسأله كار نيست موضوع برنامه كل اقتصاد است يعني حتي مسأله نرخ‏ها و روابط اقتصادي و تمام اينها در اين موضوع مؤثر است، سركار فقط كار را نفرماييد. آقاي رحماني بفرماييد.
رحماني- منظور از شركت فعال در رهبري كشور، هدايت و امر به معروف و نهي از منكر كه نيست، و اصلاحي كه در اينجا داريم معلوم است كه رهبر يعني چه و شركت فعال در رهبري كشور يعني همه رهبر باشند و مفهومي ندارد. بنابراين بايد نوشته شود «شركت در تأييد رهبري كشور» يا به اين صورت باشد يا به هر صورتي كه صلاح مي‏دانيد و مطلب همان است كه آقاي خزعلي فرمودند.
                        مشروح مذاكرات قانون اساسى‏جلسه‏67-51، ص: 1483
صدوقي- آقايان يد طولاني دارند براي خراب كردن يك چنين بندي، هر كسي يك چيزي مي‏گويد و آن را خراب مي‏كند. (تهراني- رأي بگيريد بحث كافيست.)
نايب رئيس- دوستان پيشنهاد كفايت مذاكرات مي‏كنند البته نوبت‏ها محفوظ است. آقاي عرب بفرماييد
عرب- بسم الله الرحمن الرحيم. به نظر من ساعات كار بايد چنان باشد كه كارگر فرصت داشته باشد براي خودسازي و ساير كارها. كارفرما مي‏گويد كه ساعت كار چنان باشد يعني پانزده ساعت كار كردن. كارگر چه‏كارش كند و ديگري براي اين‏كه ضربه به اقتصاد و توليد مملكت بزند مي‏گويد ساعت كار يعني شش ساعت كار كردن چكارش مي‏كنيد؟ خوب ساعت كار را معلوم كنيد و يك مطلب مبهمي را روشن كنيد بعد آن وقت در مجلس شوراي ملي تفاوت‏هايش را معلوم مي‏كنند اما اگر بنويسيم ساعت كار چنان باشد اين مبهم است و هر كس از آن سوء استفاده مي‏كند هم براي كم كاري و هم آن افرادي كه مي‏خواهند از كارگر كار بيشتري بكشند و مزد كمتري بدهند. پس خوب است كه الان اينجا معلوم كنيد چه بسا افرادي كه مي‏خواهند از كارگر چندين ساعت كار بكشند و حتي شب كاري هم به آنها نمي‏دهند. داريم ديروز آمده بودند با من صحبت مي‏كردند. پس اين برنامه‏ها هست ما حالا تصور نكنيم كه همه ابوذر و سلمان شده‏اند. افرادي كه انسانيت را بر مبناي اقتصاد مي‏شناسند تا بخواهند اصلاح بشوند خيلي طول مي‏كشد. بايد حالا قانوني تصويب كنيد كه رضايت خدا و انبيا و خلق خدا در آن باشد و اين به عقيده بنده مبهم و روشن نيست.
نايب رئيس- آقاي عرب ببينيد، اين قانون اساسي هست و كارفرما يا هر كس ديگر نمي‏تواند به اين قانون استناد كند و ساعات كار را بعداً قانون كار كه در مجلس آينده تنظيم مي‏شود با صراحت بر پايه اين اصل تنظيم مي‏كند اين است كه توجه داشته باشيد كه قانون اساسي رأساً اجرا نمي‏شود. قانون اساسي پايه تقنين قانون‏هاي مفصل‏تر بعدي است و اين نكته‏اي را كه مي‏فرماييد در آن قانون تأمين مي‏شود، ديگر اشكالي ندارد؟ (عرب- خير.) (تهراني- رأي بگيريد آقا.) خوب آقاياني كه نوبت گرفته‏اند اگر اجازه مي‏فرمايند پيشنهاد دوستان كفايت مذاكرات است. پس موافقين با كفايت مذاكرات دست بلند كنند. (اكثريت دست بلند كردند) بنابراين (گلزاده غفوري- بنده عرض دارم.) آقاي دكتر غفوري دوستان پيشنهاد كفايت مذاكرات كرده‏اند. به عقيده جناب‏عالي از نظر رعايت نظم جلسه بنده چكار كنم؟ (گلزاده غفوري- بنده فقط يك كلمه مي‏خواهم عرض كنم.) بفرماييد.
گلزاده غفوري- هر كاري يك شكل دارد، يك محتوا دارد، و يك ماه به ازاء. بنده خواستم آن به صورت توصيه و نصيحت نشود و ضامن اجرا داشته باشد.
نايب رئيس- حالا اگر دوستان اجازه مي‏فرمايند براي رأي‏گيري بخوانم: «بند 3- تنظيم برنامه اقتصادي كشور به صورتي كه شكل و محتوا و ساعات كار چنان باشد كه هر فرد علاوه بر تلاش شغلي فرصت و توان كافي براي (كياوش- اين مسأله مهمي است آقا بايد در ساعت فراغت باشد.) آقاي كياوش من دارم براي رأي‏گيري مي‏خوانم. (كياوش- آقا اين ايراد دارد اگر در ساعت فراغت نباشد.) آقاي كياوش پس بفرماييد كفايت مذاكرات بي‏كفايت مذاكرات. بند 3 را براي رأي‏گيري مي‏خوانم:
                        مشروح مذاكرات قانون اساسى‏جلسه‏67-51، ص: 1484
بند 3 اصل 127 (اصل چهل و سوم)- تنظيم برنامه اقتصادي كشور به صورتي كه شكل و محتوا و ساعات كار چنان باشد كه هر فرد علاوه بر تلاش شغلي فرصت و توان كافي براي خودسازي معنوي، سياسي، اجتماعي و شركت فعال در رهبري كشور و افزايش مهارت فني و ابتكار داشته باشد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري عده حاضر در جلسه هنگام اخذ رأي شصت و دو نفر، تعداد كل آراء شصت و سه رأي، يك رأي خارج شد، آراء موافق شصت رأي، آراء مخالف هيچ، آراء ممتنع دو رأي، بنابراين تصويب شد، تكبير (حضار سه مرتبه تكبير گفتند).
مكارم شيرازي- بندهاي باقيمانده را يكجا بخوانيد بند، بند ديگر فايده ندارد مسائلش هم معلوم است (عده‏اي از نمايندگان- بلي، يكجا بخوانيد.)
4- طرح و تصويب بند 5 اصل 127 (اصل چهل و سوم)
نايب رئيس- يك تذكر در مورد بند 5 و 7، در بند 5 ربا و احتكار و انحصار منع شده و اينها تا حدودي از مصاديق اضرار به غير است و تا حدودي هم از مصاديق معاملات حرام و باطل، ربا معامله حرام و باطل است، انحصار يا احتكار اضرار به غير است بنابراين مي‏توانيم اين دو بند را يكي كنيم بدين صورت كه «منع اضرار به غير و انحصار و احتكار و ربا و معاملات حرام و باطل ديگر» (رباني شيرازي- اين از دو مجرا است يكي از راه سرمايه‏داري ..) چرا سرمايه‏داري را نفي مي‏كنيد؟ براي اين‏كه اضرار به غير است؟ حالا پيشنهاد اين است كه منع اضرار به غير و انحصار و احتكار و ربا و همه معاملات باطل و حرام. (تهراني- بنويسيد «و ديگر معاملات باطل و حرام».) بلي نظر من هم اين است كه كلمه «ديگر» صحيح است يعني «ديگر معاملات باطل و حرام» خوب در اين بند بحثي هست؟ عده زيادي اسم نوشته‏اند. آقاي طباطبائي نظر حضرت‏عالي چيست؟
طباطبائي- اضرار گاهي معارض است با نفي حرج يعني جلوگيري از اضرار معارض است با نفع مالك بدين معني كه مثلًا مي‏خواهد چاهي بكند كه به غير اضرار دارد ولي جلوگيري از كندن چاه موجب حرج براي خود وي مي‏باشد.
نايب رئيس- آنچه آقاي طباطبائي مطرح مي‏كنند اين است كه فرض مي‏كنند موردي را كه تصرف كسي در ملك خود موجب ضرر براي ديگري و عدم تصرف موجب حرج براي خودش مي‏شود. آيا در چنين موردي باز حكم اين بند جاري است؟ (مكارم شيرازي- آن يك مسأله فقهي است.) (كرمي- در موضوع لا ضرر به عنوان مجمل صحبت كرديم.) دوستان در پاسخ اين سؤال دو نكته دارند. يك نكته حلي، به اين‏كه آيا اصولًا ادله نفي حرج مربوط است به رابطه مكلف با مكلف و خداوند متعال؟ يا اين‏كه در رابطه ميان دو مكلف هم نقشي دارد؟ اين واقعاً يك سؤال است، يك مسأله ديگر اين‏كه به هر حال آن‏چه اينجا مي‏گوييم كلياتي است كه اگر بعدها با هم متزاحم شدن بالاخره بايد راه حلي براي آن فكر كنيم. (اشراقي- تعارض لا ضرر در حد تسلط است.) بلي آقا. آقاي صدوقي بفرماييد.
صدوقي- خود قاعده لاضرر هم تخصيص خورده است، نمي‏شود همه چيز را گفت.
نايب رئيس- دوستاني كه اين همه اسم نوشته‏اند چه مطلبي دارند؟ (مكارم شيرازي-
                        مشروح مذاكرات قانون اساسى‏جلسه‏67-51، ص: 1485
صبح تمام مذاكرات انجام شده است.) (رباني شيرازي- بحثي ندارد.) اسم شما هم در ليست هست. (رباني شيرازي- خير اسم من ننوشته‏اند) پس معلوم است اين اسم‏ها را بدون جهت نوشته‏اند چون آقاي رباني مي‏گويند من اسم ننوشته ام. آقاي جوادي بفرماييد.
جوادي- معاملات باطل در كارخانه‏هاي توليدي به صورت انحصار است، در بازار به صورت احتكار و ربا، در ادارات گرفتار رباء بودند كه كلمه رباء اصلًا به ميان نيامده است. (نايب رئيس- آقاي جوادي اين قانون اساسي است يا قانون تفصيلي؟) در مورد معاملات حرام انحصار و احتكار و ربا چون از اهميت خاص برخوردار است ذكر شده و در ادارات هم آن‏چه باعث گرفتاري است رشوه است كه مانند رباي بازار است.
نايب رئيس- ولي آن بيشتر فساد اداري است نه فساد اقتصادي و آوردن آن اصل را سبك مي‏كند. آقاي فوزي بفرماييد.
فوزي- اشكال بنده هم همان بوده كه جناب آقاي طباطبائي فرمودند كه آقايان البته جواب دادند كه اينجا به تفصيل نوشته نمى‏شود و صحيح هست. اگر يك جمله برابر موازين فقهي اضافه شود يعني «منع اضرار به غير برابر موازين فقهي» بهتر است.
نايب رئيس- قرار شد كه برابر موازين فقهي را در اصل 4 بنويسيم كه تكرار نشود. آقاي قرشي بفرماييد.
قرشي- مسأله كنز يك مسأله اقتصادي است. ما آيه‏اي با آن اهميت را اينجا ناديده گرفتيم و معناي آن هر چه باشد من كاري ندارم چون يك مسأله اقتصادي است و اين كنز را هم در اينجا اضافه كنيد.
نايب رئيس- در بند 2 ان شاء الله پدر كنز را در مي‏آوريم. آقاي كياوش بفرماييد. (كياوش- من درباره بند 6 حرف دارم.) آقاي دكتر غفوري بفرماييد.
گلزاده غفوري- همان‏طوري كه دوستان مي‏دانند آيه‏اي در قرآن هست كه مي‏گويد «وَ لَا تَأْكلُواْ أَمْوَالَكُم بَيْنَكُم بِالْبَاطِلِ» كه من فكر مي‏كردم در بند 7 آن باطل، اكل به باطل است چون منع معاملات باطل اثري وضعي براي خودش دارد كه اثرش بر آن معامله مترتب نيست. آيا منظور اكل به باطل بود يا منع معاملات باطل؟ من فكر مي‏كنم اگر اكل به باطل بنويسيم هم اصطلاح قرآني اجرا شده و هم مصاديقش مي‏شود و آيا منظور دوستان اين است كه دولت جمهوري اسلامي بيايد معاملات باطل را منع بكند؟ (مكارم شيرازي- شرعاً باطل است.)
نايب رئيس- بلي آقاي غفوري ما مي‏خواهيم جمهوري اسلامي جلو ربا را كه معامله حرام يا باطل و يا هر دو است بگيرد. آقاي خامنه‏اي بفرماييد.
خامنه‏اي- منع انحصار براي اين است كه انحصار باعث گراني مي‏شود و همچنين احتكار و ربا هم استثمار است و در همين رديف گران فروشي است يعني اگر نظارت دولت بر قيمت‏گذاري نباشد، ضرري معادل اينها به مردم مي‏خورد زيرا ضرر انحصار و احتكار بيش از عدم رعايت نرخ‏ها و قيمت‏ها از طرف دولت نيست. نظر من اين است كه نوشته شود نظارت دقيق و دائمي بر قيمت‏ها و منع انحصار و احتكار.
نايب رئيس- آقاي آيت بفرماييد. (دكتر آيت- من موافقم.) آقاي رباني املشي بفرماييد.
رباني املشي- منع احتكار و معاملات حرام كه بحثي ندارد اينها از مسلمات است.
                        مشروح مذاكرات قانون اساسى‏جلسه‏67-51، ص: 1486
نايب رئيس- دوستان پيشنهاد مي‏كنند كه به رأي بگذاريم. (حجتي كرماني- كنز را اضافه كنيد.) آقاي يزدي بفرماييد.
يزدي- نكته‏اي كه آقاي دكتر غفوري فرمودند يك نكته اساسي است كه در آيه شريفه «تقابل باطل و تجاره عن تراض» حتي موجب مي‏شود كه معاملاتي كه عناوين خاص ندارد، مي‏توانيم حق و باطلش را محرز بكنيم و قبلًا هم عبارت اين بوده است كه باطل، مطلق باطل را مي‏گيرد نه معامله باطل را، حتماً لازم است اما معامله باطل نيست. چيزهايي كه در معاملات متداول نيست و باطل است در اسلام شامل مي‏شود معامله نيست، پس حتماً كلمه باطل اينجا بايد ذكر بشود. (مكارم شيرازي- آقا عبارت را دست نزنيد.) (مشكيني- اضرار غير اين مطلب را هم مي‏گيرد.)
رشيديان- من يك پيشنهاد دارم. (نايب رئيس- بفرماييد.) با توجه به اين‏كه احتكار كالا سبب بالا رفتن قيمت‏ها مي‏شود، تمركز ثروت و احتكار پول هم به نوعي سبب پايين آمدن كالا مي‏شود و به همين جهت است كه شايد خداوند در قرآن اشاره به اين مطلب مي‏كند، راجع به كنز و تمركز ثروت و به يك اعتبار تكاثر «وَالَّذِينَ يَكْنِزُونَ الذَّهَبَ وَالْفِضَّةَ وَلَا يُنْفِقُونَهَا فِي سَبِيلِ اللَّهِ فَبَشِّرْهُمْ بِعَذَابٍ أَلِيمٍ» و اين وسيله و ابزاري بود در دست ابوذر براي كوبيدن معاويه، و اميرالمؤمنين نيز از اين روش و از اين فلسفه ابوذر پشتيباني كرد و اين علامت صحت قضيه است. بنابراين با توجه به اين‏كه مال اندوزي و همچنين سپرده ثابت را كه بعضي از علما حرام مي‏دانستند بهتر است اين را هم بياوريم كه كنز و تمركز ثروت قبلًا هم پيشنهاد شده بود. (نايب رئيس- كنز را كه در بند 2 آورديم.) احتكار در مقابلش احتكار كالا، احتكار پول.
حجتي كرماني- كنز چيزي است در متن قرآن است و شرعاً هم محرم است و اگر هم مي‏گويند تفاسير گوناگون دارد، احتكار هم همين‏طور است، در بعضي چيزها احتكار هست و در بعضي چيزها نيست. چه اشكالي دارد كنز را بگذاريد؟
نايب رئيس- آن روز در جلسه بحث شد كه در حرمت كنز ترديدي نيست ولي گفتيم اين را به صورتي در اصل بياوريم كه بيان هم شده باشد، بيان تفصيلي آن را در اصول ديگر آورديم، هم در بند 2 و هم در اصول ديگر. با اجازه دوستان براي رأي‏گيري مي‏خوانم.
خزعلي- اين انحصار به انحصارات دولتي ضرر نمي‏رساند كه منع مي‏كنيد؟ در امور دولتي گاهي انحصار لازم است.
نايب رئيس- مگر احتكار به دولت مربوط است؟ پيداست كه چه مي‏خواهيم بگوييم. (خزعلي- انحصار مطلق است.) (خامنه‏اي- آقاي خزعلي انحصار دولتي هم بد است.) بند پنج را براي رأي‏گيري مي‏خوانم:
بند 5 اصل 127 (اصل چهل و سوم)- منع اضرار به غير و انحصار و احتكار و ربا و ديگر معاملات باطل و حرام.
نايب رئيس- نتيجه رأي، عده حاضر هنگام اخذ رأي شصت و سه نفر، تعداد كل آراء شصت و سه رأي، آراء موافق شصت رأي، آراء مخالف يك رأي، آراء ممتنع دو رأي، تصويب شده، تكبير (حضار سه مرتبه تكبير گفتند).
                        مشروح مذاكرات قانون اساسى‏جلسه‏67-51، ص: 1487
5- طرح و تصويب بند 6 اصل 127 (اصل چهل و سوم)
نايب رئيس- بند 6 را بخوانيد.
بند 6- منع اسراف و تبذير در همه شؤون مربوط به اقتصاد و اعم از سرمايه‏گذاري، توليد، توزيع و مصرف.
منتظري- هيچ بحثي ندارد.
نايب رئيس- آقاي كياوش بفرماييد.
كياوش- به نظر من چيزي كه بيش از اسراف در سرمايه‏گذاري و توليد و توزيع و مصرف به اقتصاد مملكت ضرر مي‏زند، اسراف در خدمات است. اسراف در خدمات سبب مي‏شود كه از هر كس و از هر كارگاهي به‏اندازه ظرفيت كاملش استفاده نشود و كشورهاي استعماري هم هميشه اقتصاد ممالك را بيشتر از اين راه فلج مي‏كنند.
نايب رئيس- خدمات، توليد، توزيع و مصرف، البته مي‏تواند بيان خوبي باشد، يعني اسراف در صرف نيروي انساني. خانم گرجي بفرماييد. (خانم گرجي- اين اسراف و تبذير در سرمايه‏گذاري چطور مي‏شود؟ توضيح بدهيد.) (بني صدر- من توضيح مي‏دهم.) آقاي بني صدر قرار شد توضيح بدهند تا روشن شود. آقاي اشراقي بفرماييد.
اشراقي- در باب اسراف و تبذير آيات زيادي داريم، حالا يا در اقتصاد و يا در مصرف مميزيني مي‏آيند و مي‏گويند كه آقا اين كارخانه و اين دستگاه و دكان و ماشين براي تو مناسب نيست و بايد محكمه‏اي اقامه كرد كه آيا اين مناسب حال او هست يا نيست. براي مردم اسباب دردسر مي‏شود و در اين‏كه بيان كنند آيا اين كار و اين لباس و خانه و كارخانه مناسب حال اين شخص است يا نه مثلًا مميزي هست كه عقده حقارت دارد و نمي‏تواند پيش كسي يك خانه و كارخانه و يك ماشين را ببيند، مي‏چسبد به يقه او و اين جمله را مستمسك قرار مي‏دهد كه اسراف و تبذير است.
نايب رئيس- آقاي بني صدر به اين سؤال هم جواب مي‏دهند. آقاي خامنه‏اي بفرماييد.
خامنه‏اي- من صبح با آقاي بني صدر صحبت كردم و در مورد اسراف و تبذير مصرف مطالبي كه ايشان مي‏گفتند درست است ولي از اين لفظ مستفاد نيست، يعني آن‏چه كه هست اسراف هست ولي نه در سرمايه‏گذاري، نه در توليد و نه در توزيع. اگر اجازه مي‏فرماييد ايشان توضيح بدهند و من بر آن اساس بگويم كه اين‏طور نيست و يا اين‏كه به همين مقدار اكتفا كنيم. پيشنهاد من اين است كه منع اسراف و تبذير در مصرف و در همه شؤون مربوط به اقتصاد باشد كه مصرف را مسلماً بگذاريم و آن سه تاي ديگر هم در همان كلمه شؤون هست. حالا اگر ايشان لفظ مستفاد نيست، براي كسي كه اين ننوشته باشد بايد صريح باشد.
نايب رئيس- آقاي آيت بفرماييد. (دكتر آيت- من موافقم.) آقاي فوزي بفرماييد.
فوزي- فرق مابين اسراف و تبذير چيست و لزومي دارد كه هر دو كلمه قيد شود؟
نايب رئيس- اين دو لفظ به اين اعتبار ذكر شده كه هر دو در قرآن آمده است. (يكي از نمايندگان- با هم فرق دارند.) (بني صدر- در قرآن هم فرق دارد.)
                        مشروح مذاكرات قانون اساسى‏جلسه‏67-51، ص: 1488
فوزي- يكي هم اصلاح لفظي است قبلًا در يكي از اصول كه مربوط به پرداخت‏هاي دولت بود، آن مربوط حذف شده و شد پرداخت‏هاي دولتي و ديگر اين‏كه بنويسيم در همه شؤون اقتصادي، نه همه شؤون مربوط به اقتصاد چون مناسب نيست.
نايب رئيس- بسيار خوب آقاي بشارت بفرماييد.
بشارت- علاوه بر سؤالي كه جناب آقاي خامنه‏اي فرمودند، اين جلوگيري از اسراف در مصرف به چه صورت عملي مي‏شود؟ مثلًا آيا با جيره‏بندي مردم را چطور مي‏توانند جلوگيري كنند از اسراف؟ و اگر جلوگيري از اسراف در توزيع باشد، خود به خود جلوگيري از اسراف هم هست؟
نايب رئيس- بلي، بعضي از كالاها توليد نمي‏شود، بالنتيجه جلوگيري از مصرف هم مي‏شود. حالا آقاي بني صدر مي‏آيند و توضيح مي‏دهند. (بني صدر- نفهميدم آقاي بشارت چه گفتند.) ايشان مي‏گويند آيا منظور از اسراف در مصرف اين است كه دولت جلوي اسراف در مصرف را بگيرد و مثلًا مأموران دولت جلو شما را بگيرند كه چرا در جيب كتتان يك دستمال وجود دارد؟ (مكارم شيرازي- خير اين‏طور نيست راه‏هاي ديگري دارد مثلًا وقتي اتومبيل زيادي وارد مملكت نشد، جلو اسراف گرفته مي‏شود)
بني صدر- بسم الله الرحمن الرحيم. اين شؤون اقتصادي سرمايه‏گذاري توليد، توزيع و مصرف كه اينجا آورده‏ايم براي هر كدام مي‏شود مثالي آورد و مطلب را روشن كرد، اما در سرمايه‏گذاري در دوره سابق، تبذير فراوان انجام مي‏گرفته است و در دنيا هم صورت مي‏گيرد و من الان يك مثال براي شما مي‏آورم. طرح‏هايي را دولت سابق تصويب مي‏كرد كه مثلًا صد ميليون خرج اين طرح بود و در عمل سيصد ميليون در مي‏آيد به طوري كه در ايران نسبت سرمايه‏گذاري به توليد پنج به يك بود در حالي كه در اقتصادهاي صنعتي براي همان رشته‏ها و همان صنعت بين يك به يك تا دو به يك است، خوب حالا چه كلمه‏اي مي‏خواهيد بگذاريد به جاي تبذير كه اين معني را برساند؟ ظاهراً همان كلمه تبذير قرآني اين معني را خوب مي‏رساند. در مورد توليد در اقتصادهاي سرمايه‏داري اين‏طور است (البته در اقتصاد شوروي هم همين‏طور است) در دو سال پيش اقتصاددان‏هاي امريكايي يك مطالعه‏اي انجام دادند درباره اقتصاد بايد كه چقدر از اين اقتصاد را صرف توليدات مضر و مخرب مي‏كنند. (البته مخرب در چارچوب اقتصاد خود آنها نه در چارچوب فقه اسلامي ما) و در همان حدود خودشان معلوم شد كه از هزار و صد ميليارد دلار توليد سالانه آمريكا، پانصد ميلياردش به حساب آنها صرف توليد نابجا و مضر مي‏شود كه اگر توليد نشود آمريكايي راحت‏تر زندگي مي‏كند. اگر شما در نظر داشته باشيد مي‏بينيد كه چه اسراف و تبذيري در زمينه توليد انجام مي‏گيرد. چنانچه در رژيم سابق هم سرمايه‏گذاري‏هايي كه اجازه داده‏اند و انجام داده‏اند و انجام گرفته و توليدهايي را كه انجام گرفته، به حساب موازين اسلامي خودمان بررسي بكنيم، هشتاد درصد آنها اسراف و تبذير است مثلًا فرض كنيد براي راديو كه در رژيم سابق براساس خورد و برد بوده بيست و يك كارخانه مونتاژ راديو تلويزيون داريم. آيا اين بيست و يك واحد را هيچ وقت نمي‏توانند به يك كارخانه تبديل بكند؟ در حالي كه اگر از اول بنا را بر يك مونتاژ مي‏گذاشتند مي‏شد گسترشش داد و حالا ما يك كارخانه‏
                        مشروح مذاكرات قانون اساسى‏جلسه‏67-51، ص: 1489
كامل راديو و تلويزيون داشتيم. از اين قبيل اشتباهات فراوان است، اين هم در توليد اما در توزيع، يكي از مصيبت‏هاي بزرگ بشر امروز اين است كه چون نابجا توليد مي‏كند، به زور مي‏خواهد به مصرف برساند و بايد با تبليغ به مصرف برساند. در بايد براي هر يك دلار كالا شش دلار خرج تبليغات مي‏شود، ما هم بخواهيم چنين اقتصادي در ايران داشته باشيم چنان‏كه در رژيم سابق هم تا حدودي بود هيچ وقت موفق نمي‏شويم كه نيازهاي اساسي مردم را در اين اقتصاد تأمين بكنيم. پس اگر در مرحله توزيع توليد اسراف و تبذير را اجازه بدهيم اقلًا همان قدر كه سرمايه خرج توليد مي‏كنيم بايد سرمايه‏اي هم خرج به مصرف رساندن آن بكنيم و اما در مصرف كه گمان نمي‏كنم ابهام داشته باشد. در اقتصادهاي امروز دو نوع اسراف مي‏شود يكي استفاده از غرايز انساني براي توسعه مصرف مناسب با نرخ سودي كه سرمايه‏گذار يا سرمايه‏دار مي‏خواهد ببرد و امروز علت اين‏كه در اقتصادها تورم هست و عكسش نيست، در حالي كه باروري كه اضافه شد قيمت بايد پايين بيايد، اما هيچ وقت تاريخ نشر معاصر كاهش قيمت‏ها را به خود نديده هميشه قيمت‏ها افزايش داشته است، علتش همين اسراف و تبذير است در همه مواردي كه عرض شد و استفاده از غرايز، مثلًا مورد فرانسه را براي شما عرض كنم، در فرانسه محاسبه كرده بودند همين آگهي‏هاي تبليغاتي و غيره براي تحميل مصرف در هر ثانيه هر انساني سي تصوير سكسي مي‏بيند حالا حسابش را بكنيد كه چه مصيبتي در آن اقتصادها است، نتيجه‏اش اين است كه دائماً مثل آدم معتاد بايد براي تحريك شدن مصرف بكند اين يك نوع اسراف است. يك نوع اسراف‏هاي ديگر هم هست كه در اقتصادهاي ما وجود داشت و آنجا هم يواش يواش پيدا شده مثل پرخوري البته دومي را دولت نمي‏تواند برود در خانه‏ها و جلوگيري بكند، مگر از طريق تبليغ و ارشاد كه مانع از پرخوري بشود. دو سال پيش در آلمان ضرر پرخوري بيست و سه ميليارد مارك شده بود در جايي كه در جامعه بشري چقدر انسان از گرسنگي رنج مي‏برند. اينها را از راه تبليغ و ارشاد مي‏شود آگاه كرد اما يك قسمتش نه، همان است كه آقاي مكارم فرمودند، از راه برنامه‏گذاري و تدابير قانوني انجام مي‏گيرد و آن همان‏هايي است كه الان عرض كردم. اين ضابطه فايده‏اش اين است كه ما از اين به بعد روي اقتصاد سالمي مي‏توانيم حساب بكنيم كه آن ضوابط رژيم سابق ان شاء الله به كار نيايد. اين‏كه عده‏اي ممكن است عقده رواني داشته باشند خوب پس بفرماييد اين آيات و روايات را كنار بگذاريم چون ممكن است سوء استفاده بشود، نه، آنهايي كه مربوط به اشخاص است آنها همان‏طوري كه عرض كردم عملي نيست، مگر از طريق ارشاد، امر به معروف و نهي از منكر، اينها همان‏طوري بود كه عرض كردم يعني دولت و قوه قانون‏گذاري از طريق تدابير قانوني و برنامه‏گذاري‏هاي صحيح مانع از اسراف و تبذير است؟ اگر هست معنايش اين است كه برنامه تشخيص داده كه وجود اين كارخانه اسراف و تبذير است؟ اگر هست معنايش اين است كه برنامه تشخيص داده كه وجود اين كارخانه اسراف و تبذير نيست لازم هست، گمان مي‏كنم به سؤالاتي كه شد جواب عرض كردم و توضيحات ان شاء الله روشن كننده بود. (كياوش- جواب سؤال هم بدهيد.) در مورد آن مسأله كمتر از ظرفيت كه شما فرموديد، اين به خدمت مربوط نيست و تبذير زيادتر از حد مي‏شود براي اين‏كه براي يك كاري پانصد نفر هستند كه در آن حساب كرده‏اند كه هر كارمندي در روز يك ساعت و يازده دقيقه كار مي‏كند بنابراين آنجا
                        مشروح مذاكرات قانون اساسى‏جلسه‏67-51، ص: 1490
اسراف و تبذير خيلي زياد است و مي‏شود آن را هم اضافه كرد.
نايب رئيس- بلي بايد اضافه بشود، آقاي كياوش بفرماييد.
كياوش- علاوه بر نيروي انساني در خود كارخانه‏ها و دستگاه‏هاي صنعتي هم ممكن است يك صنايع جنبي اضافه بكنند كه هيچ ضرورتي ندارد و سبب بشود كه از خود كارخانه به‏اندازه ظرفيت كامل استفاده نشود به اين جهت اسم خدمات لازم است. (بني صدر- شامل سرمايه‏گذاري و توليد است.)
نايب رئيس- براي رأي‏گيري مي‏خوانم:
بند 6 اصل 127 (اصل چهل و سوم)- منع اسراف و تبذير در همه شؤون مربوط به اقتصاد اعم از مصرف يا سرمايه‏گذاري، توليد، توزيع و خدمات.
 (اخذ آراء به عمل آمد و نتيجه به شرح زير اعلام شد)
نايب رئيس- نتيجه رأي، عده حاضر در جلسه هنگام اخذ رأي شصت و يك تفر، شماره كل آراء شصت و يك رأي، آراء موافق پنجاه و نه رأي، آراء مخالف هيچ، آراء ممتنع دو رأي. بنابراين تصويب شد، تكبير (حضار سه مرتبه تكبير گفتند)
6- طرح و تصويب بند 7 اصل 127 (اصل چهل و سوم)
موسوي اردبيلي- دو بند بعدي را يكجا رأي‏گيري كنيد.
نايب رئيس- اجازه بفرماييد، اين‏طور نمي‏شود. اگر بخواهيم سريع‏تر انجام شود صحبت نكنند، چون رأي‏گيري آن‏قدر وقت نمي‏گيرد. زيرا دو بند در هم ادغام شد. بند 7 قرائت مي‏شود.
بند 7 اصل 127 (اصل چهل و سوم)- استفاده از علوم و فنون و تربيت افراد ماهر به نسبت احتياج براي توسعه و پيشرفت اقتصاد كشور.
نايب رئيس- اجازه بفرماييد كه همين را به رأي بگذاريم. لطفاً رأي بگيريد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي، عده حاضر در جلسه هنگام رأي شصت و يك نفر، شماره كل آراء شصت و يك رأي، آراء موافق شصت و يك رأي. بنابراين به اتفاق آراء بند 7 تصويب شد، تكبير (حضار سه مرتبه تكبير گفتند.)
دكتر ضيائي- همان‏طور كه ديروز عرض كردم اولويت كشاورزي را در يكي از اين بندها بگنجانيد.
7- طرح و تصويب بند 8 اصل 127 (اصل چهل و سوم)
نايب رئيس- بسيار خوب، بند هشت مطرح است. بند هشت قرائت مي‏شود.
8- جلوگيري از سلطه اقتصادي بيگانه بر اقتصاد جمهوري اسلامي ايران.
نايب رئيس- پيشنهادي به امضاي عده‏اي درباره تكميل اين بند رسيده است. اين پيشنهاد را قرائت مي‏كنم: «جلوگيري از سلطه اقتصادي بيگانه بر اقتصاد جمهوري اسلامي ايران از طريق برنامه‏ريزي و سرمايه‏گذاري در بخش‏هاي دولتي و نيمه دولتي، تعاوني و خصوصي به ترتيبي كه وابستگي اقتصادي را از بين ببرد و خودكفايي كشاورزي، دامپروري و صنعتي را تأمين كند.» (دكتر قائمي- راه‏هاي ديگر هم هست، همين قسمت كامل‏تر است.) (مكارم‏
                        مشروح مذاكرات قانون اساسى‏جلسه‏67-51، ص: 1491
شيرازي- در اصول بعدي تأمين مي‏كنيم.) (يكي از نمايندگان- سرمايه‏گذاري را در بند 2 گفتيم.) بنابراين نظر آقايان اين است كه بند خودش باشد و ما براي اولويت كشاورزي يا چيزهاي ديگر يك اصل ديگر اضافه كنيم. آقاي خزعلي بفرماييد.
خزعلي- به جاي عبارت «بر اقتصاد جمهوري اسلامي ايران» نوشته شود «بر اقتصاد كشور».
نايب رئيس- «جلوگيري از سلطه اقتصادي بيگانه بر اقتصاد كشور» بلي اين‏طور جالب‏تر است و تذكر به جايي است. آقاي نوربخش بفرماييد. (نوربخش- همان‏طور آن پيشنهاد را.) اگر درباره آن پيشنهاد است، بحث نكنيم بهتر است، چون از نظر مقررات جلسه اگر دوستان موافقت نكنند بايد در جلسات گروه مطرح بشود.
رباني املشي- مي‏خواهند بگويند اين بندي را كه آورده‏ايد ناقص است و تكميلش كرده‏اند.
موسوي تبريزي- اين يك بند مستقلي است چون ما بايد اقتصاد مستقل داشته باشيم.
نايب رئيس- آقاي نوربخش بفرماييد.
دكتر نوربخش- يك مسأله‏اي است كه بايد از يك طرف از سلطه اقتصادي جلوگيري كنيم و از طرف ديگر بايد تشويق كنيم كه سرمايه‏گذاري و برنامه‏ريزي در جهتي باشد كه خودكفايي كشور را تأمين بكند، يعني جنبه مثبت قضيه هم بايد با آن باشد، چون الان مهم‏ترين مسأله‏اي كه در كشور داريم وابستگي اقتصادي و سياسي و فرهنگي ما به خارج است و شما بايد به اين وابستگي بيش از هر چيز توجه كنيد كه به طور واضح در اين 8 بند نيامده است كه ما بر عليه اين وابستگي به چه ترتيب مي‏خواهيم سرمايه‏گذاري كنيم. بنابراين بايد يك جايي گفته شود كه سرمايه‏گذاري و برنامه‏ريزي از اين به بعد در اين كانال خواهد بود، و اگر كسي در اين كانال كار كرد ما از او حمايت مي‏كنيم.
نايب رئيس- آقاي نوربخش بند 2 يك مقدار زيادي جنبه مثبت همين را دارد. آقاي كياوش بفرماييد.
كياوش- اگر صلاح بدانيد پيشنهاد مي‏كنم يكي از طرق سلطه اقتصادي را نام ببريد. به اين معنا كه امروزه سلطه اقتصادي بيشتر توسط وارد كردن دستگاه‏ها يا صنايع برون‏زا است. كشورهاي استعماري صنايعي را به كشورهاي جهان سوم تحميل مي‏كنند و به اصطلاح لوازم يدكي آن را در پيش خودشان دارند كه اصطلاحاً به اينها صنايع برون‏زا مي‏گويند و اين نوع صنايع اقتصادي مي‏آورد. پيشنهاد مي‏كنم اگر صلاح مي‏دانيد چه در كشاورزي مدرن و چه در تكنيك اضافه شود از طريق جلوگيري از توسعه صنايع برون‏زا.
نايب رئيس- اگر اين‏طور بود مي‏بايد خيلي از راه‏ها را آورد كه آن وقت كلي و مطلقش ضعيف‏تر است. بنابراين اجازه بفرماييد كلي و مطلقش را به رأي مي‏گذاريم و اگر آقايان مي‏خواهند فردا مطالبي به عنوان يك اصل جديد تهيه كنند كه هم مبين اين منظورها باشد و هم تصويب اين بند را كه به عنوان يك پايه است به تعويق نياندازد. آقاي بني صدر تذكر خاصي داريد؟
بني صدر- مي خواهم بگويم ما وابستگي سياسي و فرهنگي و غيره را در قانون اساسي كه به صورت مجموعه‏اي است بيان كرده‏ايم منتها در اينجا اقتصادي آن را گفته‏ايم و در جاي ديگر سياسي و در جاي ديگر فرهنگي آن را گفته‏ايم.
نايب رئيس- اينها فرهنگي و سياسي نيست همه اقتصادي است. (بني صدر- بلي من هم‏
                        مشروح مذاكرات قانون اساسى‏جلسه‏67-51، ص: 1492
همين را عرض كردم.) (رباني شيرازي- اين بند بايد قبل از بندهاي ديگر باشد.) عيبي ندارد جايش را عوض مي‏كنيم. (رباني شيرازي- يك بند هم به منظوري كه آقايان مي‏گويند مي‏آوريم.) عيبي ندارد قرار شد جداگانه اضافه كنيم. پس اين بند را فعلًا به رأي مي‏گذاريم.
بند 8 اصل 127 (اصل چهل و سوم)- جلوگيري از سلطه اقتصادي بيگانه بر اقتصاد كشور.
نايب رئيس- نتيجه رأي، عده حاضر در جلسه هنگام اخذ رأي شصت و سه نفر، شماره كل آراء شصت و سه رأي، آراء مخالف هيچ، آراء ممتنع دو رأي، بنابراين تصويب شد، تكبير (حضار سه مرتبه تكبير گفتند).
نايب رئيس- صورت غايبين را قرائت بفرماييد.
غايبين عصر شنبه پنجم آبان آقايان: حائري، سبحاني، ملازاده، فاتحي، مدني و نمايندگاني كه تأخير داشتند آقايان: بني صدر شصت دقيقه، خادمي چهل و پنج دقيقه، طباطبائي سي دقيقه و مقدم مراغه‏اي چهل و يك دقيقه.
8- تصويب اصل 128 (اصل چهل و هشتم)
نايب رئيس- اصل 128 مطرح است كه قرائت مي‏شود.
اصل 128- در بهره‏برداري از منابع طبيعي و استفاده از درآمدهاي ملي در سطح استان‏ها و مناطق و توزيع فعاليت‏هاي اقتصادي ميان مناطق مختلف كشور، نبايد تبعيض در كار باشد، به طوري كه هر منطقه فراخور امكانات رشد خود، سرمايه و امكانات لازم در دسترس داشته باشد.
عده‏اي از نمايندگان- رأي بگيريد.
نايب رئيس- اول تكليف بنده را با آقاياني كه هنوز اصل قرائت نشده اسم مي‏نويسند روشن كنيد. (موسوي اردبيلي- اسم مي‏نويسند كه بگويند رأي بگيريد.) چون مكرر شنيده مي‏شود كه روش اداره جلسه در مواقعي كه من مسؤول اداره هستم طوري است كه نمايندگان نمي‏توانند حرفشان را بزنند. بعضي از بينندگان و شنوندگان وقتي نمونه‏هايي را مي‏بينند، لابد چنين تفسيرهاي نابه‏جايي را مي‏فرمايند و بعضي از دوستان به من اعتراض دارند كه چرا به گويندگان ميدان مي‏دهم. (تهراني- همه مي‏دانند كه اين آقاياني كه اينجا هستند نه از شما و نه از هيچ كس رودربايستي ندارند.) آقاياني كه اسم نوشته‏اند مي‏فرمايند كه ما تسليم آنهايي باشيم كه مي‏گويند رأي بگيريم يا بايد صحبت شود؟ (بعضي از نمايندگان- رأي بگيريد.) آقاي رشيديان جزء كساني هستند كه اسم نوشته‏اند و مي‏فرمايند رأي بگيريد. (رشيديان- من نوبت گرفته‏ام كه جواب بدهم.) آقاي منتظري بفرماييد.
منتظري- «نبايد تبعيض در كار باشد، به طوري كه هر منطقه» اين «به طوري كه» معلوم نيست كه قيد به منفي مي‏خورد يا به اين، بنابراين بايد نوشته شود «بايد از تبعيض جلوگيري شود به‏طوري كه هر منطقه»
نايب رئيس- آقاي رباني شيرازي. (رباني شيرازي- اين توضيح فعاليت‏هاي اقتصادي بعد از درآمدهاي ملي واقع شود كه آن تكرار هم واقع نشود.) درست است، اين يك اصلاح‏
                        مشروح مذاكرات قانون اساسى‏جلسه‏67-51، ص: 1493
لفظي است «در بهره‏برداري از منابع طبيعي و استفاده از درآمدهاي ملي و توزيع فعاليتهاي اقتصادي ميان استان‏ها و مناطق مختلف كشور تبعيض در كار نباشد، به‏طوري كه هر منطقه فراخور امكانات رشد خود، سرمايه و امكانات لازم در دسترس داشته باشد». (منتظري- براي اين‏كه تبعيض در كار نباشد يك «بايد» بگذاريد.) (كياوش- فراخور نيازهاي رشد خود، سرمايه و امكانات لازم.) مثل اين‏كه دوستاني كه اسم نوشته‏اند فقط پيشنهادهاي اصلاحي دارند. آقاي يزدي بفرماييد. (يزدي- اصلاح شد.) آقاي عضدي بفرماييد.
عضدي- اين جمله «تبعيض در كار نباشد» بايد حذف شود براي اين‏كه درآمد ملي بايد بين مناطق توزيع شود و اولويت هم به استان‏ها و مراكزي داده شود كه عقب افتاده‏اند و در ذيلش اضافه شود به طوري كه نابرابري‏هاي فاحش اقتصادي بين مراكز به وجود نيايد.
نايب رئيس- آقاي خزعلي بفرماييد. (خزعلي- فراخور نيازهاي خود سرمايه و امكانات لازم ... امكان در برابر نياز است.) اين بايد نوشته شود «به‏طوري كه هر منطقه فراخور نيازها و استعداد رشد خود سرمايه و امكان.» آقاي رحماني بفرماييد. (رحماني- مطلبي بود كه آقاي خزعلي فرمودند.) آقاي طاهري گرگاني مطلبي هست؟ (طاهري گرگاني- به جاي «تبعيض در كار» نوشته شود «رعايت عدالت و اولويت».) آقاي آيت بفرماييد.
دكتر آيت- من معتقدم كه اين اصل ظاهراً خوب است ولي اگر شكافته شود اشكالات ايجاد مي‏كند، چون ما يك مملكت واحد داريم و استان‏بندي آن هيچ وقت بر مبناي دقيق نبوده و نيست. اگر منظور اين است كه توزيع ثروت و سرمايه و توزيع خدمات در سراسر مملكت عادلانه باشد، اين يك اصل درستي است، اما اين‏كه فرضاً ممكن است نفت زيادي در قم داشته باشيم و در خوزستان هم داشته باشيم ولي فعلًا مصلحت كل مملكت ايجاب مى‏كند كه نفت قم را بهره‏برداري نكنيم و از نفت خوزستان بهره‏برداري كنيم، چون ما كلًا يك مملكت هستيم، حالا فردا بگويند كه شما در قم نفت داريد و گفته‏ايد كه در بهره‏برداري از منابع طبيعي نبايستي تبعيض باشد و در قم هم شروع كنيد. به همان شدت تضييعي كم كم صورت جدي به خودش نگيرد.
نايب رئيس- اين اصل ابداً اين رابطه را ندارد. بنابراين اين اصل را با اصلاحات پيشنهادي براي رأي‏گيري مي‏خوانم:
اصل 128 (اصل چهل و هشتم)- در بهره‏برداري از منابع طبيعي و استفاده از درآمدهاي ملي و توزيع فعاليت‏هاي اقتصادي ميان استان‏ها و مناطق كشور بايد تبعيض در كار نباشد، به‏طوري كه هر منطقه فراخور نيازها و استعداد رشد خود سرمايه و امكانات لازم در دسترس داشته باشد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي، عده حاضر در جلسه هنگام اخذ رأي شصت و سه نفر، شماره كل آراء شصت و سه رأي، موافق پنجاه و نه رأي، آراء مخالف هيچ، آراء ممتنع چهار رأي. بنابراين تصويب شد، تكبير (حضار سه مرتبه تكبير گفتند).
                        مشروح مذاكرات قانون اساسى‏جلسه‏67-51، ص: 1494
9- طرح اصل 129
نايب رئيس- اصل 129 قرائت مي‏شود.
اصل 129- در بخش عمومي، دادن امتياز تشكيل شركت‏ها و مؤسسات در امور تجارتي، صنعتي، كشاورزي، معادن و خدمات از طرف دولت ممنوع است، مگر به حكم ضرورت و يا تصويب مجلس شوراي ملي.
نايب رئيس- در اين زمينه يك موافق و يك مخالف صحبت كند. بنابراين اسامي را مي‏خوانم كه ببينم موافق و مخالف كيست كه به ترتيب نوبت مي‏توانند صحبت كنند. آقاي منتظري (منتظري- مخالف هستم) آقاي سبحاني (سبحاني- مخالف هستم) آقاي كياوش (كياوش- مخالف هستم) آقاي عضدي (موافق مشروط هستم) آقاي خزعلي بفرماييد.
خزعلي- من راجع به تغيير اين ماده از ماده‏اي كه در طرح پيشنهادي بوده است سؤالي دارم. در آنجا اين‏طور بوده است «دادن امتياز تشكيل شركت‏ها و مؤسسات عمومي و اعطاي امتياز انحصار در امور تجارتي و صنعتي و كشاورزي و معادن از طرف دولت بدون تصويب مجلس شوراي ملي ممنوع است» در آنجا مؤسسات عمومي و شركت‏ها جدا گفته شده است و امور تجارتي و صنعتي و كشاورزي نيز مطلبي است جدا، ولي در اينجا تشكيل شركت‏ها و مؤسسات در امور تجارتي را ادغام كرده‏اند. آن وقت اگر يك شركتي و يا يك مؤسسه براي جاده‏سازي پل‏سازي باشد در كدام يك از اينها داخل مي‏شود؟ شامل آن مي‏شود ولي اين شامل نمي‏شود.
نايب رئيس- اين هم شامل مي‏شود زيرا تجارتي، صنعتي، كشاورزي، معادن و خدمات كه يكي از اينها است. (خزعلي- جاده‏سازي مربوط به صنعت نيست.) يكي از اينها است.
 (يكي از نمايندگان- خدمات) (خزعلي- خدمات را امور اداري مي‏گويند و اين امور اداري نيست.) خير، و اگر آقايان اجازه بدهند به جاي «در»، «براي» بگذاريم بهتر است. در بخش عمومي، دادن امتياز تشكيل شركت‏ها و مؤسسات براي امور تجارتي ... آقاي دكتر اوشانا (بيت اوشانا- مخالف هستم) آقاي دكتر غفوري (گلزاده غفوري- مخالف هستم) آقاي دكتر آيت بفرماييد. (دكتر آيت- من چندتا توضيح داشتم.) موافقيد يا مخالف؟
دكتر آيت- نه مخالفم و نه موافق بلكه چند توضيح دارم بنابراين يكي آن را كه مهم نيست مي‏گويم آن اين است كه جاي اين اصل در قسمت مقننه است ولي توضيحات بعدي را اگر صحبت‏هاي موافق و مخالف روشن نكرد مي‏گويم.
نايب رئيس- آقاي حجتي كرماني (حجتي كرماني- مخالفم) آقاي دكتر قائمي (دكتر قائمي- مخالف مشروط هستم) آقاي رشيديان (موافق هستم.) آقاي ضيائي (ضيائي- موافق هستم) آقاي مكارم بفرماييد.
مكارم شيرازي- من مطلبي داشتم كه در جلسه گروه‏ها هم مطرح بود و آن اين است كه راجع به خارجي مطلقاً نفي شود و آقايان هم كه مي‏گويند مخالفند منظورشان همين است بنابراين نبايد معطلش كرد. (نايب رئيس- پس شما هم بفرماييد مخالفيد.) مي‏خواهم بگويم كشدارش نكنيد. همه مي‏خواهند نسبت به خارجي مخالفت كنند اگر اين را اصلاح كنيد. همه موافقت مي‏كنند. (تهراني- آن چيزي كه مورد مخالفت است نسبت به خارجي‏ها است.) اصلاحش كنيد
                        مشروح مذاكرات قانون اساسى‏جلسه‏67-51، ص: 1495
همه موافقت مي‏كنند.
نايب رئيس- آقاي مراغه‏اي (مراغه‏اي- موافق هستم) آقاي قرشي (قرشي- مخالفت راجع به خارجي‏ها است اصلاح بفرماييد.) يك نفر به عنوان مخالف صحبت مي‏كند و نفر اول كه به عنوان مخالف اسم نوشته‏اند آقاي منتظري هستند. آقاي منتظري بفرماييد.
منتظري- بسم الله الرحمن الرحيم. مخالفت من به نحو مترتب است اگر مي‏شود به‏طور كلي خارجي‏اش ممنوع باشد و بر فرض كه بگوييد ممكن است يك وقتي در يك صورتي ضرورت پيدا كرد و نبايستي دست قو مقننه را بست، بنابراين بايد نسبت به خارجي‏اش اگر لازم است قيد گذاشته شود كه بايد به تصويب سه چهارم نمايندگان مجلس شوراي ملي باشد.
نايب رئيس- آقاي رشيديان به عنوان موافق بفرماييد. (رشيديان- من با نظرات آقاي منتظري موافقم.) پس شما هم با نظر آقاي منتظري موافق هستيد. (تهراني- همه همين را مي‏خواهند) در مورد امتياز براي خارجي‏ها كه خاطر شومي در وجدان و ضمير سياسي اين ملت دارد، عرض مي‏شود. دربار اين دو نظر هست يك نظر اين‏كه مطلقاً ممنوع باشد و يك نظر اين‏كه مشروط به تصويب سه چهارم نمايندگان مجلس باشد. حالا ما با دست رأي مي‏گيريم ببينيم نسبت به اينها ... (موسوي قهد ريجاني- نفي امتياز به شركت خارجي اصلًا غيرممكن است.) آقاي عضدي بفرماييد.
عضدي- بسم الله الرحمن الرحيم. شكي نيست و هيچ كس موافق نيست كه ما به يك شركت خارجي امتيازي بدهيم و به همين جهت است كه ما مي‏خواهيم اينجا دست قانون‏گذار را باز بگذاريم. نمايندگاني كه هم در مجلس شؤراي ملي بعداً خواهند آمد آنان هم مثل ما هستند نمايندگان ملت هستند حكم ضرورت را هم از اينجا آورديم. ما الان از نظر تكنولوژي به بعضي از دولت‏هاي خارجي احتياج داريم مثلًا در صنايع الكترونيك و غير متأسفانه كمپاني‏هاي چند مليتي يك انحصار خاصي را به وجود آورده‏اند حتي روسيه شوروي هم احتياج به تكنولوژي بعضي از دول غرب دارد و مجبور مي‏شود مثل آي بي ام وارد آن كشور مي‏شوند. (گلزاده غفوري- اصلًا امتياز چيست؟) مسائلي را مي‏خواستم عرض كنم اين است كه حكم ضرورت پيش مي‏آيد و با آن‏چه كه جناب آقاي منتظري فرمودند موافق هستيم كه با تصويب سه چهارم يا دو سوم باشد.
نايب رئيس- حالا با دست نظرخواهي مي‏كنم. (گلزاده غفوري- امتياز دادن اصلًا خلاف شرع است براي اين‏كه مستلزم محروم كردن است، اينها بايد توضيح داده شود.) آقاي آيت بفرماييد. (دكتر آيت- امتياز با انحصار فرق دارد.) آقاي غفوري بفرماييد اينجا توضيح بدهند. (گلزاده غفوري- اين مطلب بايد شرح داده شود) تشريف بياوريد اينجا توضيح بدهيد.
گلزاده غفوري- من حرف‏هايي دارم راجع به اساس تشكيلات مملكتي كه اگر نام اسلام را بر آن مي‏خواهيد بگذاريد اين امتياز دادن خلاف شرع است.
نايب رئيس- به شما نوبت داده‏ايم كه تشريف بياوريد اينجا و مطلبتان را در مورد مخالفت با اين امر بفرماييد.
گلزاده غفوري- استثمار و استعمار بين المللي ديگر الان به صورت تحميل‏هاي خارجي نيست الان از طريق شركت‏هاي چند مليتي اين كار عملي مي‏شود حتي توسط ايادي داخلي. دادن امتياز به هر صورت بايد در اينجا مطلق ممنوع باشد بعدآن وقت نسبت به داخلي‏هاي مجلس شوراي‏
                        مشروح مذاكرات قانون اساسى‏جلسه‏67-51، ص: 1496
ملي ضرورت و عدم ضرورت آن را تشخيص خواهد داد. ما به عنوان قانون اساسي و به مصداق «الاسلام يعلوا ولايعلي عليه» بايد بگوييم كه استخدام متخصص غير از دادن امتياز است. من با همين چند كلمه مخالفت خود را اظهار كردم.
نايب رئيس- آقاي ضيائي بفرماييد.
دكتر ضيائي- به اين نحوي كه ايشان مخالفت مي‏فرمايند و اگر اين‏طور تصويب بشود معنايش اين است كه ما بايد كشور را به همين حال نگه داريم و محتاج كشورهاي ديگر باشيم مثلًا الان خود بايد امتياز به ژاپني‏ها داده. الان ما براي پيدا كردن بعضي از منابع احتياج به بعضي از شركت‏هاي خارجي داريم ...
نايب رئيس- آقاي بني صدر بفرماييد. (مكارم شيرازي- آقا فرق است ميان امتياز و انحصار.)
بني صدر- ما اينجا جمع شده‏ايم تا آن‏چه را كه صحيح است اين‏طور تصويب بكنيم نه اين‏كه حتي حرف‏هايي بزنيم كه عده‏اي را خوش بيايد ما بايد واقع بين باشيم. اولًا ما در دنيايي زندگي مي‏كنيم كه اگر كمي دقت كنيم مي‏بينيم كه از عمامه تا جوراب و كفش و عينك تا بقيه همه فرنگي است، ما مي‏خواهيم به اين ننگ خاتمه بدهيم. الان يك مطلبي براي شما عرض مي‏كنم. ما قبل از اين‏كه با اروپا روابط اقتصادي داشته باشيم نود و هشت درصد بازرگاني خارجي با حوزه اسلامي بود و امروزه يعني اين دوران معاصر مطابق محاسبه‏اي كه انجام داده‏ايم براي مطالعه روابط ايران و اسرائيل تمام بازرگاني ما با قلمرو اسلامي برابر اسرائيل هم نبود حالا اگر ما با اين دولت‏هاي اسلامي يك حوز بزرگ اقتصادي به وجود بياوريم قطعاً بدانيد كه ما نمي‏توانيم با اين اقتصادمان جلوي سلطه اقتصادي غرب را بگيريم. الان دنياي واحدهاي كوچك نيست دنياي واحدهاي بسيار بزرگ است. اين واحدهاي بزرگ را شما مي‏خواهيد با سياست نفتي داشته باشيم در مقابل سياست اقتصادي بايد و روسيه و اروپا با اين اقتصادمان بايستيم، اگر اين‏طور فكر كنيد خوش خيالي مي‏فرماييد اما اگر همه كشورهاي نفت خيز با هم جمع شويم و با هم يك سلطه غرب را مي‏توانيم بگيريم. مي‏فرماييد كه يك منعي بگذاريم كه هر گونه رابطه اقتصادي را با خارج ايران قطع كنيم (غفوري- امتياز ندهيد.) ما با كشورهاي اسلامي بايد براساس قرار و مدار، راه همكاري اقتصادي را باز كنيم و همچنين اگر توانستيم با بقيه كشورهاي مستضعف دنيا، پس ناچار در اينجا نمي‏توانيم منع كلي بياوريم. شما يك چيزي در ذهنتان رفته و چون از دور قاجار نوشته‏اند امتيازات و تاريخ امتيازات، شما خيال مي‏كنيد امتياز دادن معنايش اين است كه فلان شركت بيايد در ايران و معادن را استخراج كند و ببرد، امتياز تنها اين نيست. شما اگر بخواهيد يك فني را استفاده كنيد يا بايد امتيازي بدهيد و يا بايد يك امتيازي بگيريد اين هم جزء امتيازات است، همه امتيازات كه امتياز استخراج معادن و سرمايه‏گذاري خارجي در ايران نيست، امتياز يعني اجازه بدهيد يا اجازه بگيريد كه از يك امري و يك عامل اقتصادي استفاده كنيد. يكي از عوامل اقتصادي هم نيروي انساني است فن و تكنيك هم هست و مواد اوليه هم هست، شما اگر منع كلي بگذاريد اين منطبق با منطق نيست. شما اگر بخواهيد با دولت‏هاي اسلامي قرارداد ببنديد براساس اين‏كه نه آنها بر ما مسلط باشند و نه ما بر آنها مسلط باشيم بايد
                        مشروح مذاكرات قانون اساسى‏جلسه‏67-51، ص: 1497
داد و ستد اقتصادي بكنيم و روابط تجاري داشته باشيم. پس ما بنويسيم امتيازي كه موجب سلطه باشد مطلقاً قدغن است كه اين را قبلًا گفتيم. (گلزاده غفوري- امتياز موجب سلطه است؟) نه، هر امتيازي موجب سلطه نيست، امتيازات ضد سلطه هم فراوان است و ما نمي‏توانيم يك منبع كلي اينجا بگذاريم اين از بديهيات است. حالا اگر شما مي‏خواهيد استدلال كنيد تشريف بياوريد اينجا بفرماييد تا ما قانع بشويم. (گلزاده غفوري- تا به حال همه بحث شما اين بود كه ما بايد مستقل باشيم به خصوص در مسائل اقتصادي، حالا شما اينجا داريد امتياز را به شكل ديگري تعريف مي‏كنيد.) ما اينجا نشسته‏ايم كه يكديگر را هوا كنيم؟ ما اينجا با كشورهاي مسلمان دنيا بايد داد و ستد داشته باشيم و با مستضعفان دنيا هم بايد روابط اقتصادي داشته باشيم. اين همه اشخاص صاحب فن در غرب هست و مردم آزاده‏اي هم هستند ما بايد با اين‏ها قرارداد داشته باشيم. شما مي‏گوييد كه ما يك منبع كلي داشته باشيم كه دست و بال ملت بسته شود و كاري نتواند بكند. (گلزاده غفوري- تمام دارايي مملكت به وسيله امتياز از بين رفت.) عزيز من، ما گفتيم امتيازاتي كه موجب سلطه باشد مطلقاً ممنوع است. به هر حال از نظر من اين بند عليه سلطه است و براي حفظ استقلال مجموع كشورهاي اسلامي و مستضعف دنيا است.
نايب رئيس- قرار شد كه وقتي موافق و مخالف صحبت كردند با دست نسبت به چند پيشنهاد نظر خواهي بكنيم (حجتي كرماني- الان رأي نگيريد، الان مخالف زياد دارد آقا و بايد بيشتر روي آن صحبت شود.) آقاي حجتي اجازه بفرماييد تا به حال چهار نفر صحبت كرده‏اند مي‏فرمايند باز هم صحبت كنيد. (حجتي كرماني- مسأله امتياز مهم‏تر از اين است آقا) اجازه بفرماييد موافقين با اين اصل به همين صورتي كه الان هست «در بخش عمومي دادن امتياز تشكيل شركت‏ها و مؤسسات براي امور تجاري، صنعتي، كشاورزي، معادن و خدمات از طرف دولت ممنوع است مگر به حكم ضرورت و با تصويب مجلس شوراي ملي» موافقين با اين اصل به اين صورت دست بلند كنند (31 نفر دست بلند كردند) كافي نيست، حالا موافقين با اين‏طوري كه مي‏خوانم «در بخش عمومي دادن امتياز تشكيل شركت‏ها و مؤسسات براي امور تجاري، صنعتي، كشاورزي، معادن و خدمات از طرف دولت ممنوع است مگر به حكم ضرورت و با تصويب سه چهارم نمايندگان مجلس شوراي ملي».
منتظري- اجازه بدهيد پيشنهادم را خودم مي‏گويم به جاي امتياز لفظ اجازه بنويسيم «در بخش عمومي دادن اجازه تشكيل شركتها» و بعد هم با تصويب سه چهارم باشد.
نايب رئيس- اجازه بفرماييد بنويسم «در بخش عمومي، دادن امتياز تشكيل شركت‏ها و مؤسسات براي امور تجارتي، صنعتي، كشاورزي، معادن و خدمات از طرف دولت ممنوع است مگر به حكم ضرورت با تصويب دو سوم نمايندگان مجلس شوراي ملي براي خارج و با تصويب اكثريت براي داخل» موافقين دست بلند كنند. (چهل و شش نفر دست بلند كردند) بنابراين دو سوم را تبديل مي‏كنيم به سه چهارم و رأي مي‏گيريم. موافقين دست بلند كنند (حجتي كرماني- به منع كلي امتياز هم رأي بگيريد) بسيار خوب توجه فرماييد مي‏خوانم: «در بخش عمومي دادن امتياز تشكيل شركت‏ها و مؤسسات براي امور تجارتي، صنعتي، كشاورزي، معادن و خدمات از طرف دولت به خارجي‏ها به كلي ممنوع است و به داخل به حكم ضرورت با تصويب مجلس شوراي ملي» موافقين دست بلند كنند (بيست و يك نفر دست بلند كردند) حالا اين آخرين راه است‏
                        مشروح مذاكرات قانون اساسى‏جلسه‏67-51، ص: 1498
بنويسيم «با تصويب سه چهارم نمايندگان براي خارج و اكثريت براي داخل» موافقين دست بلند كنند. (رأي كافي نياورد) در ميان اينها به آن صورتي كه از همه بيشتر رأي دارد با ورقه رأي مي‏گيريم. اين اصل را براي رأي با ورقه مي‏خوانم:
اصل 129- در بخش عمومي دادن امتياز تشكيل شركت‏ها و مؤسسات براي امور تجارتي، صنعتي، كشاورزي، معادن و خدمات از طرف دولت ممنوع است مگر به حكم ضرورت و با تصويب دو سوم نمايندگان مجلس شوراي ملي براي خارج و اكثريت براي داخل.
 (اخذ رأي به عمل آمد و نتيجه به شرح زير اعلام شد)
نايب رئيس- عده حاضر در جلسه هنگام اخذ رأي شصت و چهار نفر، تعداد كل آراء شصت و چهار رأي، آراء موافق چهل و هفت رأي، آراء مخالف نه رأي، آراء ممتنع هشت رأي، رأي كافي نياورد. تصويب نشد.
10- طرح و توصويب اصل 130 (اصل پنجاهم)
نايب رئيس- اصل 130 را براي رأي‏گيري مي‏خوانم:
اصل 130 (اصل پنجاهم)- در جمهوري اسلامي حفاظت محيط زيست كه نسل امروز و نسل‏هاي فردا بايد در آن حيات رو به رشدي داشته باشند، وظيفه عمومي تلقي مي‏گردد از اين رو فعاليت‏هاي اقتصادي و غير آن كه با آلودگي محيط زيست يا تخريب غير قابل جبران آن ملازمه پيدا كند، ممنوع است.
 (اخذ رأي به عمل آمد و نتيجه به شرح زير اعلام شد)
نايب رئيس- عده حاضر در جلسه هنگام اخذ رأي شصت و چهار نفر، تعداد كل آراء شصت و چهار رأي، آراء موافق شصت و چهار رأي، آراء مخالف هيچ، بنابراين تصويب شد.
11- پايان جلسه‏
نايب رئيس- چون ديگر كاري نداريم جلسه را ختم مي‏كنيم، جلسه آينده فردا خواهد بود. جلسه ختم مي‏شود.
 (جلسه ساعت هجده پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏67-51، ص: 1499
                        جلسه پنجاه و پنجم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده و پنج دقيقه روز هفتم آبان ماه 1358 هجري شمسي برابر با هفتم ذيحجه 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- بيانات قبل از دستور آقايان مقدسي شيرازي و منتظري و خانم گرجي.
2- طرح و تصويب بندهاي 4 و 9 اصل 127 (اصل چهل و سوم) ...
3- طرح و تصويب اصل 1/ 127 (اصل چهل و پنجم) ...
4- طرح و تصويب اصل 2/ 127 (اصل چهل و نهم) ...
5- طرح و تصويب اصل 3/ 127 (اصل چهل و ششم) ...
6- طرح و تصويب اصل 138 (اصل يكصد و پنجاه و دوم) ...
7- طرح و تصويب اصل 139 (اصل يكصد و پنجاه و چهارم) ...
8- طرح و تصويب اصل 141 (اصل يكصد و پنجاه و پنجم) ...
9- طرح و تصويب اصل 140 (اصل يكصد و پنجاه و سوم) ...
10- طرح اصل 4/ 127 ...
11- پايان جلسه ...
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏67-51، ص: 1501
1- بيانات قبل از دستور آقايان مقدسي شيرازي و منتظري و خانم گرجي‏
نايب رئيس- بسم الله الرحمن الرحيم. نطق قبل از دستور شروع مي‏شود. آقاي مقدسي شيرازى بفرماييد.
مقدسي شيرازي- بسم الله الرحمن الرحيم. حسبنا الله و نعم الوكيل، نعم المولى و نعم النصير. چند موضوع لازم بود كه در اينجا تذكر داده شود، موضوعى كه خيلى هم لازم بود تذكر داده بشود موضوعى است كه مربوط به خود هست، چون بايد در كارها مسأله اهم و مهم را در نظر گرفت. فعلًا اهم كار ما اين است كه اين قانون اساسى به تصويب برسد. برادران هم اين مختصر اصولى كه از قانون اساسى مانده سعى و كوشش بكنند كه زودتر تمام بشود مخصوصاً راجع به قوه قضائيه كه گروه نوشته‏اند از نظر جامع بودنش هيچ حرفى نيست، بسيار خوب نوشته شده است. مي‏شود آن را يك روز نشست و تمام كرد چون مطالبش صحيح است زودتر مي‏شود تمامش كرد، چون اين قانون با محتوايش به دست مردم، اولًا از چگونگى آن اطلاع حاصل مي‏كند كه اين قانون بسيار قانون مترقى و اسلامى است كه به تمام معنا درست نوشته شده، كه اگر اين قانون در تمام دنيا ارائه داده شود تصديق مي‏كنند كه يك قانون اسلامى، انسانى و مردمى است. اما آن كسانى كه مي‏نشينند و در اطراف و اكناف صحبت‏هاى متفرقه مي‏كنند، آنها كسانى هستند كه نمى‏خواهند دولت انقلاب پيشرفتى داشته باشد و در گوشه و كنار دست به تحريك مي‏زنند و مخالف با حكومت هستند. توطئه مي‏كنند، اخلالگرى مي‏كنند، آنها كسانى هستند كه نمى‏خواهند دولت انقلاب پيشرفتى داشته باشد و در گوشه و كنار دست به تحريكات مي‏زنند و مخالف با حكومت اسلامى را تضعيف كنند، حقيقت را نمى‏پذيرند و طالب حق و حقيقت و طالب اسلام نيستند، و الا اين قانون بهترين قانون است و اگر نسبت به خوبى آن شك و ترديد دارند مي‏توانند بيايند و مشاهده كنند كه خوبى آن براى‏شان ثابت بشود. اميدوارم ان شاء الله هر چه زودتر اين قانون از تصويب مجلس بگذرد و در دسترس مردم قرار بگيرد و ملت به خوبى آن واقف گردند و كارها به زودى انجام بگيرد و اين دولت اسلامى ما رو به تكامل و تداوم و اعتلاء پيش برود. موضوع ديگرى كه خواستم عرض كنم و بايد به آن اهميت بدهيم و توجه داشته باشيم اين است كه ما كارهاى واجبى در بيرون و در شهرستان‏ها و در مملكت داريم بايد بدانيم اين ملت مستضعف چه دردى دارند و چه نيازى دارند، نيازشان را برطرف كنيم. و اما وظيفه مهم‏تر از همه اين است كه در ميان مستضعفين برويم و با درد دل آنها و گرفتارى آنها از نزديك آشنا بشويم، دردهاى آنها را درمان بكنيم چون آنها بودند كه باعث پيشرفت انقلاب شدند و اين كشاورزان و روستاييانى كه در زمان طاغوت استثمار شده بودند و در مقابل زحمات و دست رنجشان هيچ چيزى عايدشان نمى‏شد و هميشه در حال اضطراب بودند، بايستى به آنان توجهى بشود و دست آنها را بگيريم و نگذاريم در فلاكت باشند.
                        مشروح مذاكرات قانون اساسى‏جلسه‏67-51، ص: 1502
برادران، دوستان و همكاران عزيز، موقعى كه از قانون اساسى فارغ شديد خواهش مي‏شود به روستاها و بين كشاورزان تشريف ببريد و آنها را ارشاد بفرماييد و رهنمون آنها باشيد چون وظيفه ما وظيفه حكومت و دولت اسلامى است كه دست افتادگان را بگيريم واقعاً زندگى روستاييان خيلى فلج شده، چون سال‏هاى متمادى است كه اينها تحت استثمار و فشار طاغوت بودند و نمى‏توانستند به زندگى خودشان التيام و سازمان دهند. اين يك كار واجبى است بر ما كه تا آنجا كه مي‏توانيم روستاها را احيا بكنيم. شما هم پشت سر رهبر عزيزتان حركت بكنيد و ببينيد چطور رهبر عزيز و پدر بزرگوار ما براى بهتر شدن كار مستضعفين و روستاها شب و روز در تلاش مي‏باشند و هم و غم ايشان بر اين است كه اين گروه مستضعفين كه سال‏هاى طولانى در زير چكمه مستكبرين به سر مي‏برده و دست و پا مي‏زدند، آنها را نجات داده و به زندگى آنان سروسامان بدهند، ما هم به تبعيت از رهبر عظيم الشأن‏مان بايد در حال تحرك باشيم و قاطع باشيم و همه ملت بايد جديت كنند. بارها امام امت در فرمايشاتشان فرموده‏اند براى نجات اين ملت ستمديده و زجر كشيده همگى بايستى تلاش و كوشش بكنيم. تذكر سوم من اين است كه آباد كردن و به مردم رسيدن و زندگى كردن را احيا كردن بودجه لازم دارد. بايد يك ثروت و يك بودجه‏اى در دست انسان باشد تا بتواند اين كار را انجام بدهد و اين بستگى دارد به دو وحدت انقلابى و دو حركت انسانى كه به وجود بيايد. يكى مسأله ثروتمندانى كه در موقع پيروزى انقلاب رفته‏اند نشسته‏اند در گوشه و كنار مخصوصاً شمال تهران و يا در هر كجا كه هستند. اينها مثل اين‏كه هنوز اسلام را نشناخته‏اند هنوز حركت انقلابى اسلام را نفهميده‏اند. آنان رفته‏اند گوشه و كنار نشسته‏اند گاه گاهى هم در ميان آنها تعدادى ضد انقلابى ديده شده است و بايد آنها بيايند در مقابل قانون عدل اسلامى، اگر نيامدند، دولت موظف است. رهبر قطعاً نظريه‏اش همين است. اين همه ثروت جمع كرده‏اند، احتكار ثروت كرده‏اند، حبس كرده‏اند چرا نمى‏آيند حقوق الهى را بدهند؟ مگر خمس يكى از حقوق مسلم قانون اسلام نيست؟ اينها را اگر بخواهيم محاسبه بكنيم و بايد هم محاسبه بشوند، همين ثروت ملت است كه آنان جمع كرده‏اند. همين ثروت‏هايى است كه يا از راه غير مشروع به دست آمده و اگر كه از راه غير مشروع باشد بايد مصادره بشود. حالا اگر بعضى‏ها هم مي‏گويند در اسلام مصادره نداريم، مصادره يعنى چه؟ مصادره يعنى مال غير مشروع كه از راه غير مشروع به دست آمده است بايد اين‏طور ثروت‏ها گرفته شود اگر صاحبان اصلى آنها معلوم باشد به آنها داده بشود و اگر صاحبان اصلى آنها معلوم نيست براى بهبودى وضع زندگى نيازمندان و مستضعفين به بنياد مستضعفين و بيت المال برگردانده شود و صرف طبقات محروم و مستضعف گردد و به مصرف روستاها برسانند. اين پول‏ها چرا بايستي روي هم انباشته شود و به مصرف محرومين و به فرياد مردم نرسد؟ اين كارها و اين احتكارها طبق قانون اسلام درست نيست مخصوصاً قانون خمس محاسبه نشده و بايد محاسبه بشود و تنظيم گردد. طبق اسلام قانون خمس وضع گرديده و تحقيقاً مطابق قرآن و سنت است. اگر تمام اموال غير مشروع گرفته بشود چنان‏چه صاحبش معلوم است به صاحبش برسد و اگر مجهول است به بيت‏المال عودت داده مصرف طبقه محروم و فقرا گردد، مخصوصاً براى بهتر كردن روستاها و آباد كردن و كشاورزى و آباد كردن مملكت مصروف دارند. اين يك وظيفه است و اگر هم آن ثروت‏هايى كه جمع كرده‏اند از راه حلال و حرام به دست آمده بايستى دو خمس گرفته بشود، يك خمس، خمس مال‏
                        مشروح مذاكرات قانون اساسى‏جلسه‏67-51، ص: 1503
مخلوط اگر صاحبش و مقدارش معلوم نباشد و يك خمس، خمس پس‏انداز كه مال را ذخيره كرده است و يا رفته املاكى و يا اشياء ديگرى خريده و يا در بانك‏ها گذاشته‏اند. اين بايد دو نوع خمس بدهد كه در حقيقت چهل درصد بايد خمس بدهد. اگر اين نوع مال‏ها داده مي‏شد و مي‏آمدند در مقابل حكم قانون اسلام قرار مي‏گرفتند و آن‏طورى كه قانون عدل اسلام معنا كرده حق ضعفا را مي‏دادند، اقتصاد به راه مي‏افتاد و گرفتارى‏ها برطرف مي‏شد. ثروت مملكت را ضد انقلاب و ضد اسلام غارت كردند و براى خوش‏گذرانى خودشان به كشورهاى خارج برده‏اند و امروز دولت انقلاب اسلامى در يك فشار اقتصادى اسلام قرار گرفته و خزانه دولت تهى مانده. غير از راه گرفتن خمس راه‏هاى ديگرى هم هست كه آنها را هم من تذكر مي‏دهم تا بفهمند كه اگر قانون عدل اقتصادى اسلام اجرا بشود، هيچ كس در جامعه ما فقير و تهى دست نخواهد بود. همه استقلال پيدا مي‏كنند و همه در حال رفاه مي‏باشند و همه خانه‏دار مي‏شوند و اگر ثروت‏هاى اندوخته و ذخيره شده از راه مشروع به دست آمده، و سال‏ها است كه صاحبان آنها اصلًا خمس نداده‏اند تا توانسته‏اند براى جمع كردن كوشيده‏اند و به دنيا پرستى سرگرم شده‏اند و فكر بيچاره و مستضعف نبودند، فقط اين را ياد گرفته و انديشيده‏اند كه پول را جمع كنند و روى هم انباشته كنند، اينها بايد خمس مالشان را بدهند و سال‏هايى كه خمس نداده‏اند و با اين پول‏ها به داد و ستد و تجارت پرداخته‏اند و از اين پول‏ها كه بايستى بابت خمس بدهند سودى كرده خمس آنها را به اضافه در اين مدت تعلق مي‏گرفته نداده‏اند، بايد بدهند. به خاطر اين‏كه خمسى كه در مال آنها بوده و سود كرده در اين سال‏ها خمسش را نپرداخته‏اند. بنابراين بايد آن‏طورى كه قانون عدل اسلام معين كرده كه بايستى هر كسى داراى ثروت و مال هست حق مساكين و ضعفا را بدهد، اين قانون به مرحله اجرا در آيد و عملى بشود. حالا حكومت، حكومت اسلام است. آن وقت، يعنى در دوره طاغوت و در رژيم نمى‏توانستيم قانون اسلامى را عملى كنيم. حالا اين دولت، اسلامى شده از بركت وجود رهبرى لايق و مرد خدا و قاطع و انقلابى كه اين ملت مستضعف را از اسارت و ذلت نجات داد و ملت هم در اثر آن شرافت و آگاهى و بيدارى كه داشت پشت سر رهبر قرار گرفت و با رهبر بيعت كرد و رهبر هم دست استقامت به آنها داد و گفت كه من هميشه با شما هستم، و هست. هم ملت عزيز ما انقلابى است و هم رهبر عظيم الشأن و گرامى ما انقلابى است. رهبران و روحانيان مبارز و مجاهد هم حقاً انقلابى بوده‏اند و هستند و آن ثروتمندانى كه در گوشه و كنار نشسته‏اند چه مي‏گويند و چه حقى از اين انقلاب ما دارند؟ آنها براى مملكت چه كارى كرده‏اند؟ و آنها به كجاى مملكت كمك كرده‏اند؟ اما بايستى كمك بكنند و دولت هم بايستى كمك بكند و دولت بايستى از حالت سستى بيرون بيايد و يك حركت انقلابى در دولت به وجود بيايد و اين ثروتمندانى كه شريعت اسلام، پيغمبر اسلام (ص) كسانى را بين اين ثروتمندان مي‏فرستاندند، آن مقدار مالى كه حق خدا و قانون اسلامى بود از آنها اجبارى مي‏گرفتند. تعديل ثروت همين‏طور با زيان درست نمى‏شود. بايد تعديل ثروت جامه عمل بپوشد و در اختيار همه قرار بگيرد، نه اين‏كه يك گروه خاصى ثروت را روى هم انباشته كنند و از تمام خوشى‏ها برخوردار باشند و بقيه مردم در عسرت و تنگدستى به سر ببرند و در فشار و مضيقه باشند. بايد دولت هم قاطع حركت كند. هم قاطع عمل كند، تا كى نشسته است؟ بايد هم در امور داخله كشورش و در اداراتش تصفيه كند
                        مشروح مذاكرات قانون اساسى‏جلسه‏67-51، ص: 1504
و هم ثروت‏هايى را كه مي‏شود براى مملكت تهيه كرد اقدام بكند. ثروت‏هايى براى مستضعفين، فقرا، بيچارگان تهيه كند كه در زندگى در حال رفاه و آسوده خاطر باشند. همه بايستى دست به دست هم بدهند و سعى و كوشش و مجاهدت نمايند تا اين‏كه اين حركت انقلابى، فيوضات و بركات خودش را به همه ارزانى نمايد.
اين خلاصه مطالب بنده بود كه خدمت آقايان عرض كردم ديگر پيش از اين مصدع اوقات نشوم و وقت هم تمام شده است و چيزى از وقتم باقى نمانده و از رفقا هم خواهش مي‏شود براى بهبودى وضع عموم از كوشش و تلاش خوددارى ننمايند. و عرض مختصر ديگر بنده خدمت نمايندگان محترم اين است كه در مورد چيزهايى كه راجع به قوه قضائيه نوشته‏اند و من امروز آن را مطالعه كردم حقاً خوب نوشته‏اند و اصلًا درباره آن گفت گوى زيادى ندارد. همگى يك روز از صبح تا شب بنشينيد و آن را خوب بررسى نماييد و در بعضى جاهايى كه در آن مكرر شده است حذف بشود تا اين‏كه ان شاء الله در ظرف اين چند روزه اين امر خطير را تمام كنيم. گرفتارى مردم خيلى زياد است. فردا كه زمستان فرا برسد اصلًا نمى‏شود در مناطق كوهستانى و سرد نشين كارى انجام داد. بنابراين از رفقا خواهش مي‏كنم يعنى خود رفقا احتياج به گفتن ندارد خودشان وظيفه شناس هستند، مي‏فهمند، مي‏دانند اهم و مهم خوانده‏اند. اهم كارها اين است كه اين قانون به دست مردم برسد و حركت اسلامى ان شاء الله كاملًا به حركت در بيايد و زودتر كارها انجام بگيرد و مردم هم بفهمند و ديگر اين‏كه بايستى در جمع روستا رفت، نمى‏شود همين‏طور دست روى دست بگذاريم و بنشينيم. كشاورزى ما اگر آباد نگردد، اقتصاد مملكت ما فلج است. خلاصه بايد رفقا دست به دست بدهيم و تمام مردم بايستى دست به دست هم بدهند و براى آبادى كشور عزيزمان كه فعلًا اقتصادش و كشاورزيش و ساير امورش سخت آشفته است سعى وافرى نموده از اين ورطه هلاكت و نابسامانى نجات داده و به يك كشور خيلى مترقى تبديل نماييم تا اين‏كه اين انقلاب اسلامى ما ان شاء الله به پيروزى نهايى برسد. پس در اين مورد بايستى همگى وظايفى را كه به آنها محول شده به خوبى انجام بدهند و دولت هم بايد در برابر وظايف خطير خودش هيچ‏گونه كوتاهى ننمايد. والسلام عليكم و رحمه الله و بركاته.
نايب رئيس- آقاي منتظري بفرماييد.
منتظري- بسم الله الرحمن الرحيم. من فقط يك پيام كوچكي دارم و آن اين است كه دو سه روز است از بيرون براي من خيلي تلفن مي‏شود و اين‏طور در بيرون شايعه‏پردازي كرده‏اند كه در مجلس خبرگان لايحه‏اي راجع به نكاح و طلاق تصويب كرده‏اند. لذا براي خاطر اين موضوع خواهران و زنان قرار است كه فردا در خيابان‏ها تجمع نموده و دست به تظاهرات بزنند و تظاهرات كنند. بدين وسيله از اينجا به اطلاع تمام خواهران و برادران مي‏رسانم كه مسأله قانون ازدواج و طلاق مربوط به قانون مدني است و به هيچ وجه مسأله ازدواج و طلاق در مجلس خبرگان نه گفتگو و نه مطرح شده است و مطرح هم نخواهد شد. علي اي حال اگر در خارج شايعه‏اي در اين مورد و درباره قانون نكاح و طلاق هست بدين وسيله تكذيب مي‏شود.
دكتر قائمي- روزنامه اطلاعات همين الان در هشتمين صفحه‏اش راجع به همين مسأله تحت اين عنوان وصف كرده «اعتراض اتحاد ملي زنان به قانون نابرابري زن و مرد». من به محض مطالعه اين عنوان تعجب شديدي كردم كه چه زماني اين قانون در مجلس خبرگان به تصويب‏
                        مشروح مذاكرات قانون اساسى‏جلسه‏67-51، ص: 1505
رسيده و نوشته كه «اتحاديه ملي زنان طي اطلاعيه‏اي به تصويب قانون نابرابري حقوق زن و مرد در مجلس خبرگان به بهانه رعايت قوانين اسلام و بالاخره بهانه احياي مواد لغو شده قانون مدني، نظير آزادي تعدد زوجات، سپردن حق طلاق انحصاري به مرد، سلب حقوق سرپرستي فرزندان از آن، سلب حق انتقال مسكن و شغل اعتراض كرده» آن وقت به دنباله‏اش نوشته كه «زنان در اين انقلاب سهيم بوده‏اند، چرا اين قانون در مجلس خبرگان به تصويب رسيده است؟» آدم تعجب مي‏كند اين قانون در چه زماني و در كجا به تصويب رسيده؟ (منتظري- شايد درباره اين قضيه، اعلاميه‏اي پخش كرده‏اند.)
كياوش- عرض مي‏شود كه ما هميشه صحبت از قاطعيت مي‏كنيم، از جمله بعضي از رفقا هم از ما مي‏خواهند در كارهايمان قاطعيت داشته باشيم و از دولت و از رفقا مي‏خواهم در كارهايشان قاطعيت داشته باشند. بنابراين من مي‏خواهم بدانم آن دفعه همين‏طور از روزنامه اطلاعات راجع به اين مسأله يك چيزهايي خوانده شد هيچ‏گونه عكس العملي انجام نشد. بالاخره تا چه زماني جلو اين‏طور شايعه‏ها را نبايد گرفت؟ و چه كسي بايد جلو دروغ اينها را بگيرد؟ (چند نفر از نمايندگان- خود ملت بايد جلو اين دروغ‏ها را بگيرند.) چه كسي بايد بگيرد؟ (چند نفر از نمايندگان- خود ملت.) اين دفعه بايد تكليف اينها معلوم بشود و اين را مي‏خواهم عرض كنم اگر خبرنگار اطلاعات اين دروغ را از اينجا به بيرون برده، ديگر نبايد اين خبرنگار خاطي را به مجلس خبرگان راه داد و بايد به اين دروغگويان جواب بدهند. چرا بايستي بي‏خودي از خودشان دروغ بسازند و ملت عزيز را ناراحت كنند؟ اين‏كه نمي‏شود هر روز در روزنامه‏ها يك توهيني نوشته شود و تهمتي بزنند و همه ما نمايندگان ملت اين همه دروغ و افترا را بشنويم و ببينيم و بي‏تفاوت بمانيم و از خودمان هيچ‏گونه عكس العملي نشان ندهيم و صرف نظر بكنيم؟ يك تدبيري بشود كه اينها محاكمه بشوند و از اين تهمت و افترا دست بكشند يا واگذار كنيد به ملت، ملت جواب اينها را بدهد.
يزدي- گفته مي‏شود كه از اين تهمت و دروغ سوء استفاده كرده‏اند و فردا ساعت سه بعد از ظهر جهت يك تجمع و راهپيمايي خانم‏ها را دعوت كرده‏اند. و اين پيامي كه آقاي كياوش مي‏فرمايند براي فردا از تجمع آنها نمي‏توانند جلوگيري كنند چون وقت خيلي كمي دارند. بنابراين بايستي از رسانه‏هاي خبري قبل از ساعت سه بعد از ظهر فردا به اطلاع مردم برسانند اين يك توطئه بيش نيست و مردم به اين سوء استفاده‏ها و به اين توطئه‏ها توجهي نكنند و در خيابان‏ها تجمع ننمايند.
هاشمي‏نژاد- آقا بفرماييد اين خبر را از طريق راديو به سمع ملت برسانند و از راديو هم فردا قبل از ساعت سه بعد از ظهر چند بار گفته بشود و مردم به حقيقت آگاهي پيدا نمايند.
نايب رئيس- اجازه بفرماييد فعلًا خانم گرجي صحبتي دارند. خانم گرجي بفرماييد.
خانم گرجي- بسم الله الرحمن الرحيم. السلام عليكم و رحمه الله و بركاته. اللهم الحلمي و الحكم بالصالحين. اما راجع به اصطلاح وضع خانم‏ها و راجع به نقش من كه در اين مجلس خبرگان دارم و اشكالي كه خواهران عزيز و بعضي از برادران دارند، و من تا به پايان رسيدن اين مجلس ان شاء الله مأموريت خودم را با ساير برادران عزيز به پايان برسانم طبق آيه «يَأَيهَ‏ا الرَّسُولُ بَلِّغْ مَا أُنزِلَ إِلَيْكَ مِن رَّبِّكَ» تا آنجا كه در اينجا وظيفه ما هست به اميد
                        مشروح مذاكرات قانون اساسى‏جلسه‏67-51، ص: 1506
خدا مي‏گوييم. اما درباره پيرامون اين مجلس و آن‏چه كه تا حالا در اين مجلس از تصويب گذشته است مي‏توانم به جرأت قسم بخورم كه آن‏چه كه تا حالا تصويب شده و به تصويب مي‏رسد ان شاء الله اگر بگذارند اين درخت توحيدي كه غرس شده به ثمر برسد و بر مردم هست كه ان شاء الله اين درخت طيبه توحيدي را به ثمر برسانند، مثلها، كمثل «كَلِمَةً طَيِّبَةً كَشَجَرَةٍ طَيِّبَةٍ أَصْلُهَا ثَابِتٌ وَفَرْعُهَا فِي السَّمَاءِ» اين به دست خود مردم است كه بايد اين درخت توحيدي را به ثمر برسانند و يا همزمان در عالي‏ترين اوج آسمان‏ها به جهان عرضه كنند. و اما خطاب من به برادران عزيز اين است كه به عنوان «انتم امناء الرسل» و به قول حضرت فاطمه زهرا سلام الله عليها «و انتم عبادالله يوثق امره و وحيه يوثق امره و نهيه» شما بندگان خدا كه پرچم‏داران امر و نهي الهي هستيد با اين برهه از زمان و با اين وضعي كه خواهران ما هست و اين واقعيتي است. من به بعضي از برادرانم كه در اينجا تشريف دارند عرض كردم كه علت اين نگراني و ترس چيست و اثر سوء اين ترس در نسل آينده چيست. ترس از اين‏كه فردا بچه‏هايشان را مي‏گيرند، ترس از اين‏كه فردا مالك زندگي خودشان نيستند، ترس از اين‏كه تمام زندگيشان و تمام زحمتشان در يك لحظه و با يك تصميم ناجوانمردانه (مردي كه مي‏توان گفت فاقد ارزش مرد بودن است) مي‏تواند عمر و تلاش و زحمت زندگي يك انسان را به باد فنا بگيرد، و يا از راه عجولانه و يا از راه تعصب و يا از راه‏هاي ديگر، تمام هستي او را بگيرد. طبق آيه شريفه در جلوگيري از اين‏گونه تصميمات قرآن مي‏فرمايد «وَ قَدْ أَفْضىَ بَعْضُكُمْ إِلىَ بَعْضٍ وَ أَخَذْنَ مِنكُم مِّيثَاقًا غَلِيظًا» يك چنين كشيده‏هايي كه از دست مجريان عدل بر صورت اين‏گونه مردان زده مي‏شود باعث مي‏گردد زندگي آنان از هم متلاشي بشود و همه اينها در مقابل تصميمات عجولانه و ناجوانمردانه صورت مي‏گيرد و آن ميثاق و پيماني كه در ابتداي ازدواج با يكديگر بسته شده بود از بين مي‏رود و آن پيمان زناشويي را زير پا بگذارند و كوچك‏ترين توجهي به آن ننمايند. پس برادران عزيز، زن‏ها ترس از اين اتفاقات ناگوار و از اين واقعه‏هاي غير قابل تحمل دارند فرياد مي‏زنند به هر صورت اين ترس‏ها امروز هست و نمي‏توان منكر آن شد. و من در آن روزي كه در آن اصلي كه راجع به ولايت فقيه از تصويب مي‏گذشت در آنجا هم عرض كردم و حالا در اينجا هم مي‏گويم كه مردان مانند كوهي در مقابل سنگر دشمن ايستادگي كردند و هيچ از غرش توپ‏ها و مسلسل‏ها نترسيدند، و سمبل واقعي انقلاب اسلامي گرديدند «المؤمن كجبل راسخ» وقتي كه اين‏گونه در مقابل ابر قدرت بودند وقتي در اينجا و از پشت اين تريبون ترس آنها را ديدم، آيا اين ترس زاييده و مولد چيست؟ و آيا ولايت فقيه حق است يا خير؟ و شماها كه در مقابل سلاح‏هاي ابر قدرت‏ها ايستادگي نموديد از چه چيز ترس داريد؟ و اگر ترس از اين است كه جامعه نمي‏پذيرد، در هيچ موقعي و در هيچ زمان هم حق را جامعه نپذيرفته است از صدر اسلام تاكنون مگر اين معني به حقيقت پذيرفته شده است؟ حالا ترسي داشته باشيم كه جامعه ما پذيراي اين حقيقت باشد. جامعه خاصي است. هرگز آنها نمي‏پذيرند چون آنها گوششان حاضر به شنيدن حرف حق و حقيقت و حرف حسابي نيست منظور ما اين است گروه مستضعفين ما نجات پيدا كنند و بر مستكبرين پيروز بشوند. منظور ما فقط همين است و اگر گروه مستضعفين هستند آنها هميشه در مقابل حرف حقيقت مطيع بوده‏اند و خواهند بود. اما من به طوري كه بررسي مي‏كردم اين ترس يك عامل ديگري دارد
                        مشروح مذاكرات قانون اساسى‏جلسه‏67-51، ص: 1507
همان‏طوري كه خود شماها هم مي‏دانيد و من نمي‏خواهم براي شما توضيح بدهم. نقش مادر در تربيت فرزند از دوران بارداري و در دوران كودكي و در دوران تربيتش وجود دارد چون قطعاً فرزند پاره‏اي از پيكر مادر هست و ما بايد ريشه و عامل ترس را پيدا كنيم كه چه طور شد برادران عزيز ما در مقابل ابر قدرت‏ها ايستادگي كردند و در اين انقلاب پيروز شدند و نترسيدند حالا در مقابل اين حق ولايت فقيه ترسيدند. ما بايد ريشه اين ترس را در وجود مادران و خواهران پيدا كنيم چون آنها هميشه نگراني داشته‏اند. وقتي كه مي‏بينيم خداوند مي‏خواهد موسي در مقابل آن‏طور ابر قدرت بايستد و ايستادگي نمايد، خطاب به پدر موسي مي‏كند و اين‏طور خطاب مي‏كند «وَأَوْحَيْنَا إِلَى أُمِّ مُوسَى أَنْ أَرْضِعِيهِ فَإِذَا خِفْتِ عَلَيْهِ فَأَلْقِيهِ فِي الْيَمِّ وَلَا تَخَافِي وَلَا تَحْزَنِي» آن روز خداوند به زن يعني به مادر موسي خطاب مي‏كند كه فرزندت (موسي) را براي نجات از دست فرعون به درياي خروشان نيل بسپار و من او را نجاتش مي‏دهم و به دست نامردان اين «ابر قدرت‏هاي فرعون» مسپار. اينجا است كه موسي در مقابل فرعون قد علم مي‏كند و نمي‏ترسد و من به شما كه امين انبيا و حامي گروه مستضعفين هستيد خطاب مي‏كنم مي‏توانيد موقعيت خانم‏ها را بررسي كنيد و مي‏توانيد مشكلات و ترس آنان را برطرف سازيد. اين كار را بكنيد نگذاريد از ناجوانمردان ما براي رسيدن به مقاصد غلط خودشان زنان ما را به دست فراموشي بسپارند و از زندگي ساقط نموده و در به در و سرگردان نمايند. و اگر عواملي را مي‏شناسيد، براي ريشه كن كردن آن اقدام قاطع بفرماييد در ايجاد جامعه توحيدي بكوشيد و نيمي‏از جامعه ما را زنان تشكيل مي‏دهند، و اضافه بر اين‏كه نيمي ديگر جامعه ما هم در دامان پرمحبت همين گروه رشد و پرورش پيدا كرده و تحويل جامعه مي‏گردند، در اين موضع توجهي معطوف داشته و دقيقاً حساس باشيد و اين امر را همين‏طور سرسري نگيريد و شوخي نپنداريد. و اين قانون كه به تصويب مي‏رسد يقيناً مي‏دانم صد درصد حمايت از جامعه زنان مي‏كند و يكي ديگر اين‏كه مسلم است در طول تاريخ جز برهه‏اي كوتاه از زمان زنان شديداً استضعاف شدند. در صدر اسلام كه نقش زن و حقوق زن شناخته شده بود كه متأسفانه براي اين‏كه آن رهبريت حق زن را از طريق قرآن و احاديث صحيح ارائه دهيد و به اين شايعات پايان دهيد قرآن تنها كتابي است كه از دامن اصيل خاندان پاك پيغمبر كنار رفت باز هم جامعه به راه انحراف كشانده شد و اولين ضربه را در اين نظام زن ديد، زني كه پا به پاي پيغمبر و پا به پاي برادران مجاهد در تمام نظام در هجرت، در بيعت، حتي در جنگ عامل مؤثري بود و قرآن گواهي به اين امر مي‏دهد. اما كار زنان به آنجا كشانده شد كه حتي حق سخن گفتن را از او گرفتند و همه را پاي اسلام نوشتند. شما كه امروز براي رهايي خلق‏هاي مستضعف به خصوص زنان اجتماع كرديد امروز ضامن استقلال آزادي و حريت انسان‏ها است. من مي‏خواهم شما توجه به قرآن كنيد كه در كجاي قرآن هست كه زن حتي مالك فرزندش نيست. من نمي‏گويم شما اين را مي‏گوييد من اين را قبول دارم چون شما امروز تنها كساني هستيد كه وارث انبياء هستيد كه حامي ضعفا مي‏باشيد. امروز تنها ملجاً مستضعفان هستيد اين فرياد خواهران و شعارشان امروز خوب تشخيص داده‏اند كه فرياد مي‏كشند، خبرگان، حامي مستضعفان، حامي مظلومان، حامي محرومان. اين واقعيتي بوده كه در بيانشان و در شعارشان، درمان دردهايشان و پناهندگيشان را در كنار شما احساس مي‏كنند. در هر صورت يك رسيدگي دقيقي بايد به اين معنا در قرآن بشود. از نظر مادر بودن، من نمي‏دانم به چه عنواني مي‏آيند بدون مجوز شرعي و عرفي و وجداني بچه‏
                        مشروح مذاكرات قانون اساسى‏جلسه‏67-51، ص: 1508
را از آغوش پاك مادر جدا مي‏كنند و به دست كسى كه هيچ‏گونه صلاحيت و تربيت آن را ندارد مي‏سپارند. بيش از يك صد و پنجاه نامه براى من رسيده بيشترين آن روى اين موضوع است. زن در تمام دنيا تنها ثمره جانش، فرزندش است و مي‏آيند ناجوانمردانه بچه‏ها را از آغوش مادران مي‏گيرند و به صرف اين‏كه يا مي‏خواهند مادرانشان را طلاق بدهند يا اين‏كه پدرانشان از دنيا رفته‏اند به ديگران مي‏سپارند و اگر هم نگه دارند با چه فلاكت و نكبت و چه محروميت‏هايى بچه را نگهدارى مي‏كنند. و آقايانى كه اينجا تشريف دارند و به اين مسأله مهم توجه نمايند ان شاء الله به آيه «فِي مَقْعَدِ صِدْقٍ عِنْدَ مَلِيكٍ مُقْتَدِرٍ» توجه داشته باشيد كه در كجا نشسته‏ايد و در چه موقعيت حساسى هستيد. در آن دفعه بنده عرض كردم كه جامعه ما به وسيله خون جوانان پاك شده قرآن را بررسى كنيد و خوب بررسى كنيد. مادر موسى آيا سرپرست اين بچه هست يا نيست؟ پدر موسى در آن موقع كجا بود كه مادر، اين بچه را به دريا مي‏سپارد و يا مادر مريم به چه مجوزى تصميم قاطعانه مي‏گيرد؟ «إِذْ قَالَتِ امْرَأَتُ عِمْرَانَ رَبِّ إِنِّي نَذَرْتُ لَكَ مَا فِي بَطْنِي مُحَرَّرًاً». بينش عظيم اين زن با چه تصميمى است و با چه برنامه‏اى است؟ در آن برنامه‏هاى سياسى، اجتماعى در قرآن هست و آن زير شكنجه قرار گرفته، همسر فرعون به چه مجوزى است؟ و آن هجرت زنان در صدر اسلام از مكه به سوى مدينه و بيعت كردنشان با حضرت رسول (ص) آيه‏اى كه در اول سوره مجادله آمده است به چه مجوزى است؟ مهاجرت زن‏ها و گفتگو در مقابل انصار و مهاجر درباره طلاق با رسول اكرم (ص) مجادله نموده «قَدْ سَمِعَ اللَّهُ قَوْلَ الَّتِي تُجَادِلُكَ فِي زَوْجِهَا وَتَشْتَكِي إِلَى اللَّهِ». ما زن‏ها در انقلاب سهيم بوديم و دوش به دوش با برادران مجاهد براى به ثمر رسيدن اين انقلاب و اين نهضت عظيم هم گام شديم. حالا بعضى اخلالگرها اين‏طور وانمود مي‏كنند كه در جامعه ما زن‏ها حق سخن گفتن ندارند و كارى نكنيد كه دوباره ما زنان براى احقاق حق، شما را به مجادله دعوت كنيم و درباره اين موضوع فقط و فقط به قرآن رجوع كنيد و اين را خدمت خواهران عزيز عرض بكنم كه در اين قانون به اندازه سر سوزن حق زن پايمال نشده و اين آقايان نيز حامى و مدافع حقوق زن مي‏باشند. چون در اين سن و سالى كه هستم و تا اينجا عمرى به سر كردم آن كسانى كه من را مي‏شناسند، كه مي‏شناسند و آن كسانى كه نمى‏شناسند بدانند كه عقيده من غير از راه خدا و راه انبيا طريق ديگرى نيست. منظور من فقط خدمت به خلق است و بس منظور ديگرى ندارم و جز حكم خداوند را نمى‏خواهم ولى موضوع ديگر حكم طلاق كه در سوره بقره اشاره شده. شما آقايان توجه كنيد بيش از دوازده مرتبه تكرار مي‏كند كه «سرحوهن بالمعروف» «او متعوهن بالمعروف» اين كلمه معروف را كه تكرار مي‏كند كه طلاق زنان به گونه‏اى باشد كه عرف انسانيت و اسلام مي‏شناسد. من خدمت برادران هم عرض كردم مردانى كه پناه مظلومان هستند، خانمى كه بعد از پنجاه سال همسرش او را طلاق داده و مقدارى هم فرضاً مهريه‏اش بوده بگيرد و برود. آقايان چگونه اين زن بعد از پنجاه سال زندگى توأم با رنج و زحمت و چشم‏پوشى اين خانه را ترك بكند و بچه‏هايش را رها بكند؟ در خود سوره طلاق آمده است «وَاتَّقُوا اللَّهَ رَبَّكُمْ لَا تُخْرِجُوهُنَّ مِنْ بُيُوتِهِنَّ وَلَا يَخْرُجْنَ إِلَّا أَنْ يَأْتِينَ بِفَاحِشَةٍ» دو مرتبه تكرار مي‏كنند از خانه خارج نمى‏شوند مگر اين‏كه فحشاى مبين انجام داده باشند. قرآن را بررسى كنيد، به خصوص امروز كه اسلام دو مرتبه تكرار شناخته شده است. اين واقعيت دارد، اگر اسلام قبلى بود، اسلام نظام سلطنت‏هاى ننگين امويان، عباسيان، سپس صفوى، قاجارى و دوباره سلطنت ننگين پهلوى. اسلام چهارده قرن راه انحرافى‏
                        مشروح مذاكرات قانون اساسى‏جلسه‏67-51، ص: 1509
رفته است، ما امروز آن اسلام را مي‏خواهيم كه در صدر اسلام ظهور كرده و تأسيس شده است و اين چهارده قرن را مي‏خواهيم و از شاهراه اسلام تغذيه كنيم و اسلامى كه تا اين حد مقام زن‏ها را بالا برده است آيه‏اى هم به اين مناسبت هست «مَنْ عَمِلَ صَالِحًا مِنْ ذَكَرٍ أَوْ أُنْثَى وَهُوَ مُؤْمِنٌ» هر دوى اين موجود «زن و مرد» در اين مسير خدايى و اسلامى حركت مي‏كنند فقط ملاك، عمل و ايمان است و چگونه شد كه ما را به اين صورت در جامعه كنار گذاشتند و چگونه شد كه حق همه چيز را از ما سلب كردند؟ بنابراين خدمت آقايان عرض بكنم و در آن مورد با آقاى دكتر صحبت كردم البته چيز تازه‏اى نيست خواهران توجه داشته باشند كه اين اصول در اين قانون اساسى مطرح شد در اصل 3 و در اصل حقوق ملت تمام حق و حقوق زن و مرد تصويب شد ولى مطمئناً خواهران و برادران ما از حراست و حفاظت و حمايت و به ثمر رساندن درخت توحيدى خودشان هيچ‏گونه دريغ نمى‏ورزند و همين‏طور كه در آيه شريفه قرآن مي‏فرمايد «يَأَيهَ‏ا الَّذِينَ ءَامَنُواْ كُونُواْ قَوَّامِينَ بِالْقِسْط شهَدَاءَ لله» شما بايد توجه كامل داشت. پيش از حقوق سياسى و اجتماعى ما بايستى به فرهنگ‏مان توجه كنيم چون در فرهنگ خيلى عقب هستيم و ساليان و بلكه قرن‏ها كوشيده‏اند كه فرهنگ ما را از دستمان بگيرند و ما را عارى از فرهنگ بكنند. اگر اين چنين نبود واقعه پنجاه سال يا چهل سال قبل و به كوچه و خيابان كشاندن زنان پيش نمى‏آمد و آن‏طور ماهيت زن را از زن بودن خارج نمى‏كردند. راجع به خبرى كه در روزنامه درج شده عرض كنم چند روز پيش به من گفتند كه در مدارس خانم‏هاى دبير و خانم‏هاى ادارات و ساير اجتماعات مي‏خواهند راهپيمايى كنند براى اين‏كه در مجلس خبرگان به عنوان قانون اساسى حقوق زنان را ناديده گرفته‏اند و فلانى هم (خانم گرجى) در آنجا ساكت نشسته و رويش را گرفته است و ننگ زده به هر چه زن است. من در جواب به آنها گفتم من با اين چادرم به شما ننگ نزدم، من با اين چادرم شرف زن‏ها ر از بين نبردم بلكه ما با اين چادرمان از شرف و حيثيت از دست رفته خواهران دفاع كرديم آن شرف و آبرو پنجاه سال پيش از دست رفت. آن موقع امضاء كردند و مليت و فرهنگ را به فروش رساندند، آن موقع شرف از دست رفت. ما با اين چادرمان ننگ به شرف اسلام نزده‏ايم واين صحبت در همه جا، دانشگاه، مدارس و ساير محل‏هاى فرهنگى به ميان آمده كه فلانى رفته در آنجا نشسته و رويش را گرفته و اين قانون هم تصويب شد و رفت. و الله من از اين‏كه چرا خواهران ما در جريان امور دخالت نمى‏كنند ناراحت شدم. هنوز هم نويسندگان ما، رسانه‏هاى گروه خبرى، از طريق تلويزيون، از طريق آن روزنامه‏هايى كه لااقل خود فروخته نيستند و چون آيات قرآن «ن، والقلم و ما يسطرون» هنوز هم حرمت قلم را و اين امانت را حفظ مي‏كنند و از اين پايگاه حراست مي‏كنند، و هر حرفى كه در اينجا گفته مي‏شود در بين مردم پراكنده مي‏شود. چرا نبايد خواهران بدانند در مجلس چه مي‏گذرد؟ و اگر چنان‏چه چهار نفر آدم شرور بخواهند شايعه‏سازى كنند، دنبال شايعه آنها بروند؟ اين مسأله، مسأله ديگر اين‏كه خواهران كه ارج و مقامى در تمام علوم و فنون دارند و در فرهنگ پيشرفت كرده‏اند چرا نبايستى بدانند مجلس خبرگان فقط محل تصويب قانون اساسى است و جاى بحث و گفتگو درباره مسائل مربوط به قانون عادى و مدنى نيست؟ چگونه توجه نمى‏كنند كه در مجلس خبرگان چارچوب خط مشى فرهنگ و خط مشى‏
                        مشروح مذاكرات قانون اساسى‏جلسه‏67-51، ص: 1510
حكومت يك نظام طرح مي‏شود؟ اما من مسأله تعدد زوجات را نه به عنوان قانون بلكه به عنوان يك مسأله موجود طرح مي‏كنم و آن اين‏كه تنها آيه درباره تعدد زوجات همين يك آيه است «وَ إِنْ خِفْتُمْ أَلَّا تُقْسِطُواْ فىِ الْيَتَامَى فَانكِحُواْ مَا طَابَ لَكُم مِّنَ النِّسَاءِ» كه براى برقرارى نظام عدل شارع مقدس مباح مي‏كند و من پيش از برادران، خواهران را در رابطه با ازدواج متعدد زنان محكوم مي‏كنم. چرا اين قدر فرهنگ ما عقب است؟ ديروز كه عده‏اى خانم‏ها آمده بودند پيش من گفتم كه چرا اين قدر ما مردان را داريم محكوم مي‏كنيم؟ خوب است كه بياييم خودمان را محكوم بكنيم. به چه دليل آن خانم و دختر خانم كه مي‏داند مردي داراي همسر و فرزند است آمادگي خود را براي ازدواج اعلان مي‏كند؟ اين براي ما زشت است كه در چنين زماني به جاي بررسي درست از قوانين و مصالحي كه شرع مقدس اسلام در نظر داشته اين‏گونه مغرضانه و بي‏توجه به آن قضاوت كنيم. به بيان سوره نساء كه مهم‏ترين سوره قرآن از نظر اجتماعي، سياسي، فرهنگي، نظامي است چرا ما خانم‏ها توجهي نداريم؟ چرا به مسؤوليت خطيرمان كه يك دست به حركت گهواره و دست ديگر به حركت جامعه بايد داشته باشيم توجه نمي‏كنيم؟ چرا ما نمي‏دانيم چه كسي هستيم؟ من كه به خدا ناراحت هستم از اين‏كه اين قدر فرهنگ‏مان عقب رفته. به جاي واقعيت فهميدن و جريان گذشته‏ها و جبران خسارت‏ها مي‏آييم شايعه‏پردازي مي‏كنيم مي‏بينيم اسلام ازدواج متعدد را براي برقراري عدل دستور مي‏دهد براي اين‏كه از يتيمان و از بي‏سرپرستان خوب حمايت بشود لذا براي زن‏هايي كه همسر مرده و بچه يتيم دارند براي نفي ظلم و براي ريشه كن كردن فقر و براي ريشه كن كردن فساد اين حكم داده شده است و بلافاصله قرآن مي‏گويد «فَإِنْ خِفْتُمْ أَلَّا تَعْدِلُواْ فَوَاحِدَةً» براي برقراري عدل و تشكيل خانواده اگر بنا باشد پايه‏هاي خانه اول خراب بشود به چه جهت مي‏خواهيد خانه دوم را و بر چه اساسي بنا كنيد؟ در هر صورت اين يك بررسي كامل لازم دارد. من باز خطاب به برادران تذكر مي‏دهم كه خواهران ما حاضر نيستند به خانه شوهر بروند و در خانه مي‏مانند كه تشكيل خانواده ندهند چون با ازدواج كردن آنان خيلي از مزاياي خودشان را از دست مي‏دهند. آقايان در اين مورد بررسي كنيد. اين استقلال و آزادي يك چيزي است كه خدا به هر انساني داده است. چماقي بر سر هر زن كوبيدند و زنان را از تمام شؤون اقتصادي، فرهنگي، اجتماعي، سياسي و غيره ... محروم كردند. و خوب، دخترها تن به ازدواج نمي‏دهند و اگر هم بدهند ترس در دل آنها هست كه آينده ما بعد از بچه‏دار شدن چه مي‏شود؟ وقتي ما در مورد روزه گرفتن مي‏بينيم كه اگر باعث شود كه مرد در نظام زندگي سستي نشان بدهد و نظام زندگيش از نظر كار و از نظر درآمد رو به سستي برود اين حكم از قاطعيت مي‏افتد، چگونه براي اجراي امر مستحب اين‏طور خانواده‏ها از هم پاشيده مي‏شود؟ مسأله ديگر راجع به پرورش فرزندان و مسؤوليت زنان در پرورش آنان است. آن اصل كه دادم به برادر عزيزمان بايستي بررسي بشود هشت تا بند دارد البته يك چيز مهم و تازه‏اي نيست در قانون گذشته هم بود براي تأكيد بيشتر است كه در قانون مدني در مجلس شوراي ملي بررسي بشود و نظارت بكنند آن قانون در مجلس شوراي ملي بررسى بشود و به ثمر برسد. بنابراين باز هم تذكر مي‏دهم اينجا بحثي از طلاق نيست، اينها شايعات است. به جاي اين‏كه دست به شايعات بزنيم، خوب است بياييم خودمان را اصلاح بكنيم و خودمان را بررسي كنيم. باز آيه «الرِّجَالُ قَوَّامُونَ عَلىَ النِّسَاءِ ...» را مي‏خواستم خدمتتان‏
                        مشروح مذاكرات قانون اساسى‏جلسه‏67-51، ص: 1511
عرض كنم اين كلمه «قوام» معناي برپايي جامعه است. در جامعه هر كسي كه قدرتش و مسؤوليتش بيشتر است همين‏طوري كه خود قرآن مي‏گويد «بِمَا فَضَّلَ اللَّهُ بَعْضَهُمْ عَلىَ بَعْضٍ وَ بِمَا أَنفَقُواْ مِنْ أَمْوَالِهِمْ». ما در اسلام تسلطي نداريم اين موضوع را هم بررسي كنند طبق آيه «مَا كانَ لِمُؤْمِنٍ وَ لَا مُؤْمِنَةٍ إِذَا قَضىَ اللَّهُ» بر طبق فتواي اين آيه شريفه حق نظام حاكميت مرد و زن معلوم شده تمام اينها در آنجا تصويب شده نه اين‏كه تصويب نشده. وقتي در اينجا مطرح است كه آيا زن مي‏تواند رئيس جمهور بشود يا نه در صورتي كه ولايت فقيه مطرح است وزارت و مديريت همه جنبه اجرايي و وكالت دارد لذا زن و مرد مطرح نيست. عرض آخر بنده اين است كه بايستي حريت و استقلال زنان حفظ بشود. شما به عنوان «امناء الرسل» كاري را كه پيغمبر اسلام (ص) در صدر اسلام كرد يك بار ديگر شما در اين زمينه انجام بدهيد. فرمودند كه وقت من تمام شده است اجازه بفرماييد اين را هم من عرض كنم. اعلاميه‏اي كه جهت تظاهرات زنان از ناحيه زنان ناشناس صادر شده، ديروز كه عده‏اي از زنان آمده بودند مربوط به بعضي از گروه‏ها و مي‏گفتند كه ما مي‏خواهيم اين كار را انجام بدهيم، در جواب آنها گفتم كه با اين كارتان جز اين‏كه آبروي خودتان را ببريد چيز ديگري انجام نمي‏دهيد و آخر سر چه چيزي را ثابت مي‏كنيد؟ جز اين‏كه بگويند آن‏چه در قانون اساسي مي‏گذرد و مطرح مي‏شود ما زنان فرصت بررسي آن را پيدا نكرديم. اين قدر شايعه در اين كشور و در اين برهه‏اي از زمان اوج گرفته و بازارش گرم است كه بدون بررسي چنين كاري نه درخور زن‏هاي ما هست و نه با آن فهم و شعور فرهنگي كه ممكن است زن‏هايي كه حمايت از قانون اساسي كردند و تظاهرات راه انداخته بودند باز هم در چنين شرايطي به راهپيمايي ادامه دهند. اما آن خواهراني كه براي به ثمر رسيدن انقلاب از هيچ چيزي دريغ نكردند و بهترين جوانانشان را فداي انقلاب كردند تا اين انقلاب بارور گردد فكر نمي‏كنم آن‏طور زنان براي تضعيف كردن انقلابشان در خيابان‏ها تظاهرات نمايند فكر نمي‏كنم چنين زناني دست به اين كارها بزنند. يكي ديگر اين‏كه به طوري كه يكي از دانشجويان تعريف مي‏كرد تظاهراتي كردند و هتل‏ها را گرفتند. من براي محفوظ ماندن سهم خواهران عزيز در اين انقلاب شكوهمند و پي بردن به مسؤوليت در اين زمان اين آيه را مي‏خوانم: «وَ مِنْ ءَايَاتِهِ أَنْ خَلَقَ لَكمُ مِّنْ أَنفُسِكُمْ أَزْوَاجًا لِّتَسْكُنُواْ إِلَيْهَا» كه در اين آيه ارزش خانواده و مسؤوليت طرفين زن و مرد بيان مي‏شود. مادران و همسران بايد به اين وظيفه خطير احترام كنند و مراقب باشند، زن‏ها در اين موقعيت خطير و حساس بايستي نقش سازنده عميقي داشته باشند. من از همان اوايل انقلاب كه بعضي راه انحراف و تخلف از راه امام را پيش گرفته به خواهران عزيز عرض كردم كه مصداق آيه «النَّفَّثَاتِ فىِ الْعُقَد» نباشيد و به اين گره‏هاي كور در انقلاب ندميد و سرانجام پيام من به خواهران اين است كه شماها با نقش مهمي كه در ساختن جامعه و پرورش فرزندان و پاسداران داريد اين جوانان را طوري آگاهي دهيد كه مكتب انقلاب را خوب درك كرده و جهت خلاف را انتخاب ننمايند والسلام عليكم، ان شاء الله موفق باشيد.
نايب رئيس- البته مطلب براي همه خواهران با ايمان و مبارزمان روشن است حتي من اين نگرانيم را خيلي به جا نيافتم كه بعضي از برادرها نگران شده بودند كه ممكن است خواهران ما تحت تأثير اين‏گونه مطالب قرار بگيرند، ولي به هر حال لازم دانستيم خواهران‏
                        مشروح مذاكرات قانون اساسى‏جلسه‏67-51، ص: 1512
عزيز در سراسر ايران اين تذكر را توجه داشته باشيد آن‏چه كه در اينجا مي‏گذرد بررسي قانون اساسي است و قوانين مربوط به ازدواج و طلاق و امثال اينها اصولًا در اين مجلس مطرح نمي‏شود، بنابراين فرصت به كساني كه از هر جرياني مي‏خواهند عليه انقلاب خود شما سوء استفاده كنند ندهيد و راه را بر اين توطئه‏گران ببنديد كه شما هستيد نيروي عظيم انقلاب و ديروز شما ستون پرتوان انقلاب بوديد امروز و فردا هم خواهيد بود. اميدوارم با هوشياري و آگاهي خودتان نشان بدهيد كه نمي‏توانند از احساسات پاك شما عليه جريان اصيل انقلاب كمترين بهره‏برداري غلط را داشته باشند. تجربه تاريخي در اين دوران ما نشان داده است كه زن مسلمان با ايمان از نوعي آگاهي مرموز و روشن ضميري خاص برخوردار بوده و هست، اين تجربه را همچنان ادامه بدهيد و نشان دهيد نورانيت اسلام و نورانيت آشنايي با تعاليم قرآن و پيوند با آن را، كه در اين راه خدا حافظ شماست، ان شاء الله.
كياوش- شكايت ما در اين وسط مثل اين‏كه لوث شد. يا بايد مجلس شكايت بكند يا خودم عليه روزنامه اطلاعات اعلام جرم مي‏كنم.
نايب رئيس- راجع به روزنامه اطلاعات اجازه بفرماييد دقيقاً بررسي بشود و با خود آنها هم در ميان گذاشته شود چون آن چيزي كه الان اينجا هست عبارت است از يك اعلاميه‏اي كه يك جمعيتي به آنها داده است، فعلًا مستقيماً هيچ ارتباطي به خبرنگارشان در اينجا و امثال اينها در آن به چشم نمي‏خورد. (كياوش- پس اجازه بدهيد اعلام جرم عليه همان جمعيت بشود) بسيار خوب راجع به آن جمعيت هم بايد رسيدگي كرد. (دكتر قائمي- ضمناً در اطلاعات فقط به صورت اطلاعيه ذكر شده است.) بلي اطلاعيه‏اي است از آنها كه چاپ شده و نمي‏تواند ارتباطي با خبرنگار اطلاعات در اينجا و امثال آن داشته باشد. اجازه بفرماييد وارد دستور جلسه بشويم.
اكرمي- بايد اضافه بكنيم كه به جاي اين‏كه مطالب بنده را مفصل ذكر بكند اينجا مسأله‏اي را نوشته كه به همه نمايندگان برخورد دارد. گفته است كه در اين ايام رفتاري با مطبوعات كرده‏اند كه شايسته دشمنان ملت بوده نه نمايندگان واقعي و زبان ملت.
نايب رئيس- اين را از قول شما نقل كرده است؟ (مطالبي كه بنده گفته‏ام فقط يك تكه‏اش را آورده است.) خوب اجازه بفرماييد وارد دستور بشويم.
صافي- اين مجلس، مجلسي نيست كه زن و مرد در مقابل هم قرار گرفته باشند اگر زن هم در اين مجلس نبود، مردها همان‏طور كه وظيفه دارند و مسؤوليت دارند احكام خدا را بيان مي‏كردند و ما از احكام خدا سر مويي حاضر نيستيم كم بشود كه مردها خوششان بيايد يا بدشان بيايد و يا اين‏كه زن‏ها ناراحت بشوند يا نشوند البته آن زن‏هايي كه ايمان ندارند و مسائل فقهي هم كه مطرح شد بر اين پايه‏ها نيست. قرآن طلاق، تعدد زوجات، تمام اينها را فقها در يك محيط بسيار بسيار دقيق و تحقيقي بررسي مي‏كنند و در دسترس مردم قرار مي‏دهند و مسلمان‏ها هم قبول مي‏كنند. اگر آن آيات در قرآن هست اين آيه هم هست كه «وَ إِذَا سَأَلْتُمُوهُنَّ مَتَاعًا فَسَلُوهُنَّ مِن وَرَاءِ حِجَابٍ» و اين آيه هم هست كه «وَ قَرْنَ فىِ بُيُوتِكُن» آن روايات هم همه‏شان ضعيف نيستند روايات را محققين و آنهايي كه متخصص در حديث‏شناسي هستند آنها بايد تصديق بكنند و در محيط فقه نه در اينجا اين مطالب گفته شود اينها را خواهش مي‏كنم تذكر بدهيد كه مردم اشتباه نكنند. در اسلام زن و مرد در مقابل هم نيستند و ما همه طرفدار حقوق‏
                        مشروح مذاكرات قانون اساسى‏جلسه‏67-51، ص: 1513
زن و مرد هستيم بدون استثناء.
نايب رئيس- درست است به همين دليل هم خواهرمان خطاب به همه آقايان اين مطلب را گفتند كه شما هستيد همگي پاسداران اسلام و تعاليم او و بر طبق آن وظيفه، خواست‏هايي را اينجا مطرح كردند و نه تنها در اينجا بلكه در جامعه اسلامي اصولًا زن و مرد مكمل يكديگر هستند نه در مقابل و مخالف يكديگر. حالا اسامي غايبين و ديرآمدگان جلسه قبل قرائت مي‏شود.
غايبين، آقايان: سبحاني، حائري، فاتحي، مدني، هاشمي‏نژاد.
ديرآمدگان، آقايان: انواري 30 دقيقه، باهنر بيست و هشت دقيقه، بني صدر بيست و دو دقيقه، حسيني هاشمي چهل و پنج دقيقه، خادمي پنجاه و پنج دقيقه، رشيديان بيست و يك دقيقه، رحماني بيست و سه دقيقه، مراغه‏اي نود دقيقه، موسوي اردبيلي بيست و يك دقيقه، نوربخش بيست و هشت دقيقه.
2- طرح و تصويب بندهاي 4 و 9 اصل 127 (اصل چهل و سوم)
نايب رئيس- وارد دستور مي‏شويم بند 4 اصل 127 مطرح است كه قرائت مي‏شود.
بند 4 اصل 127 (اصل چهل و سوم)- رعايت آزادي انتخاب شغل و عدم اجبار افراد به كاري معين و جلوگيري از بهره‏كشي از كار ديگري.
هاشمي‏نژاد- «بهره‏كشي» را «بهره‏گيري» بنويسيد بهتر نيست؟
نايب رئيس- بهره‏كشي جالب‏تر است. درباره اين بند بحث به اندازه كافي شده است. لطفاً گلدان‏ها را براي رأي‏گيري نزد دوستان ببريد.
 (اخذ رأي به عمل آمد و نتيجه به شرح زير اعلام گرديد)
نايب رئيس- عده حاضر در جلسه هنگام اخذ رأي شصت و يك نفر، تعداد كل آراء شصت و يك رأي آراء موافق پنجاه و چهار رأي، آراء مخالف يك رأي، آراء ممتنع شش رأي تصويب شد، تكبير (حضار سه مرتبه گفتند). بند 9 اصل 127 قرائت مي‏شود.
بند 9 اصل 127 (اصل چهل و سوم)- تأكيد بر افزايش توليدات كشاورزي، دامي و صنعتي كه نيازهاي عمومي را تأمين كند و كشور را به مرحله خودكفايي برساند و از وابستگي برهاند.
 (اخذ رأي به عمل آمد و نتيجه به شرح زير اعلام گرديد)
نايب رئيس- عد حاضر در جلسه هنگام اخذ رأي شصت و يك نفر، تعداد كل آراء شصت رأي، آراء موافق پنجاه و نه رأي آراء مخالف هيچ، آراء ممتنع يك رأي، تصويب شد، تكبير (حضار سه مرتبه گفتند). به اميد روزي كه در ايران ديگر هيچ دامي را نخواهيم وارد بكنيم و هيچ ناني. (نمايندگان- ان شاء الله).
3- طرح و تصويب اصل 1/ 127 (اصل چهل و پنجم)
نايب رئيس- اصل 1/ 127 قرائت مي‏شود.
اصل 1/ 127- انفال و ثروت‏هاي عمومي از قبيل زمين‏هاي موات يا رها شده، معادن، درياها، درياچه ها، رودخانه‏ها و ساير آب‏هاي عمومي، كوه‏ها، دره‏ها، جنگ‏ها، نيزارها، بيشه‏هاي‏
                        مشروح مذاكرات قانون اساسى‏جلسه‏67-51، ص: 1514
طبيعي، مراتعي كه حريم نيست، ارث بدون وارث و اموال مجهول المالك و اموال عمومي كه از غاصبين مسترد مي‏شود، در اختيار حكومت اسلامي است كه در راه مصالح عامه از آنها بهره‏برداري مي‏شود. تفصيل هر يك را قانون معني مي‏كند.
نايب رئيس- يك سؤال كتبي شده كه توضيح مي‏دهم. آقاي كياوش سؤال كرده‏اند كه زمين‏هاي موات يا رها شده چيست. بايد عرض كنم كه منظور از زمين رها شده زميني است كه قبلًا كسي آبادش كرده ولي او را رها كرده و رفته. (كياوش- اين كلمه رسا نيست) (رباني شيرازي- بنويسيد «زمين‏هاي متروك») بنابراين اگر موافق باشيد «رها شده» را تبديل به «متروك» بكنيم. (اشراقي- بنويسيد «اعراض شده».) دقت بفرماييد آقايان، وقتي ما گفتيم تفصيل هر يك را قانون معين مي‏كند اين ديگر بعداً معين مي‏شود كه كدام، با چه مقدار، سه سال يا پنج سال يا بدون مدت، و كدام رها شده است و نيست. به هر حال توضيح داديم رها شده به اين منظور گفته شده است.
مكارم شيرازي- عبارت نارسا است. فرضاً بنده يك زميني دارم دو سال است كه كشت نكرده‏ام و رها شده، آيا معني‏اش اين است كه معرض عنها، انجلي اهلها، باد اهلها؟
نايب رئيس- بيش از اينها هم هست، سه سال آن را رها كردن هم هست حالا اجازه بفرماييد به نوبت صحبت بشود. آقاي منتظري بفرماييد.
منتظري- اعوذ بالله من الشيطان الرجيم، بسم الله الرحمن الرحيم. اولًا اين خصوصياتي كه به ذهن آقايان مي‏آيد مثلًا رها شده ممكن است كمي در آن اجمالي باشد يا جاهاي ديگر، در واقع آن قسمت آخري كه گفتم «تفصيل هر يك را قانون معين مي‏كند» همه اين مشكلات را برطرف مي‏كند. اما اشكالي كه من به ذهنم مي‏آيد اين است كه اين عبارت نارسا است در آخر «در اختيار حكومت اسلامي است كه در راه مصالح عامه از آنها بهره‏برداري مي‏شود» اين به اين صورت ظاهرش اين‏طور است كه مثلًا فرض بكنيد كه حكومت بايد اجازه بدهد و هيچ درآمد و تمليكي هم از آن استفاده نكند. پيشنهاد من اين است كه اين عبارت را بايستي اين‏طور نوشت كه «تا بر طبق مصالح عامه نسبت به آنها عمل نمايد. تفصيل و ترتيب استفاده از آنها را قانون معين مي‏كند» و صبح هم عبارت به اين شكل مطرح بود. (طاهري اصفهاني- «بهره‏برداري» حرف شما را مي‏رساند.) بهره‏برداري ظاهرش اين است كه بايد اجازه بدهد و درآمدش را بگيرد بنابراين «عمل مي‏نمايد» واضح‏تر است.
نايب رئيس- همان‏طور كه مكرراً گفته شده ما بحث لفظي نداريم هيچ اشكالي ندارد اگر اين عبارت روشن‏تر به نظر دوستان مي‏رسد بنويسيم «در اختيار حكومت است تا بر طبق مصالح عامه نسبت به آنها عمل نمايد. تفصيل و ترتيب استفاده از هر يك را قانون معين مي‏كند» آقاي هاشمي‏نژاد بفرماييد.
هاشمي‏نژاد- به نظر من يك «در» بايد به اول حريم اضافه شود يعني «در حريم ملك كسي»
نايب رئيس- خير مرتع، حريم روستا و اينها مطرح است. آقاي سبحاني بفرماييد.
سبحاني- بنده دو پيشنهاد دارم يكي اين اموال عمومي كه از غاصبان مسترد مي‏شود اين برداشته شود چون در اصل بعدي مي‏آيد مانند اختلاس، غصب، رشوه، سرقت، قمار و نظاير اينها. ديگر اين‏كه اموال مجهول المالك جزو انفال نيست. (نايب رئيس- عطف‏
                        مشروح مذاكرات قانون اساسى‏جلسه‏67-51، ص: 1515
كرده‏ايم انفال و ثروت‏هاي عمومي.) اموال مجهول المالك در راه مصالح عامه نيست بلكه يك مصرف به خصوصي دارد.
نايب رئيس- خير مصرف بالخصوص ندارد، يا جور ديگر هم مي‏تواند در اختيار بيت المال بگذارد. آقاي كياوش بفرماييد. (كياوش- بنده هم در مورد «رها شده» حرف داشتم كه اصلاح شد.) آقاي خامنه‏اي بفرماييد.
خامنه‏اي- اشكال بنده يكي «رها شده» بود كه اصلاح شد يكي «درياها» است. درياها را اگر جز انفال بدانيم به معناي ملك امام با درياهاي آزاد كه مسأله بين المللي و سياسي است معارضه دارد اين بايد حل بشود و ديگر اين‏كه درياها و ثروت‏هاي دريا اين را شامل نمي‏شود، در دريا و عمق زمين دريا و معادن و چيزهايي كه جزو مستملكات است و در فقه هم تصريح شده.
نايب رئيس- و اما راجع به قسمت بين المللي آن بحث ديگري است كه اصولًا بر طبق مباني اسلام چه جور است، به هر حال قسمتي از درياها كه مي‏توانند تصرف بكنند اينها به نظر من روشن است.
خامنه‏اي- اين «در اختيار حكومت» را چرا ما «بيت المال» ذكر نمي‏كنيم؟ اگر اينها كه اسم برده شده جزء بيت المال است آن مسأله مالكيت هم در آن ذكر بشود، معني اين «در اختيار حكومت» در اينجا اين است كه ما ديگران را مالك مي‏دانيم ولي امام را كه مالك هست ما اينجا فقط حق تصرف يا حق اولويتي چيزي ....
نايب رئيس- اصطلاحاً بيت المال در فرهنگ اسلامي اخص از اينها است و به اينها بيت المال گفته نشده است. به هر حال آقايان پيشنهاد كفايت مذاكرات داده‏اند موافقين با اين بوده و مثلًا در زمان جنگ بر آنها خرابي وارد شده. آيا اينها جزء بيت المال و جزء مال همه مسلمين است؟
حيدري- عرض مي‏شود اينجا نوشته شده است انفال، موات بر دو قسم است موات اصلي و موات عارضي. موات اصلي انفال است ولي زمين‏هاي عارضي زمين‏هايي است كه قبلًا آباد بوده و مثلًا در زمان جنگ بر آنها خرابي وارد شده. آيا اينها جزء بيت المال و جزء مال همه مسلمين است؟
نايب رئيس- اين پاسخ را داديم كه ثروت‏هاي عمومي عطف شد به انفال و آن قسمت‏هايي كه جزو انفال نيست مثل مال مجهول المالك. (حيدري- اين عطف بيان نيست؟) خير آقا عطف بيان نيست.
حيدري- اشكال ديگر اين‏كه اموال مجهول المالك، البته بنده راجع به اين موضوع صبح خدمت آقاي منتظري عرض كردم كه اينها موردش، مورد صدقه به فقرا است، مال عامه كه نيست و موردش مخصوص است، چطور اينجا در اختيار حكومت قرار مي‏گيرد؟
نايب رئيس- اولًا صدقه فقط مربوط به فقرا است؟ يا «يتصدق ان صاحبه، يتصدق يؤتي الفقرا» نيست آقا؟ (حيدري- ولي در اينجا، مورد صدقه هست) ببينيد آقا يتصدق در روايت داريم و اين معنايش يؤتي الفقرا نيست. (رباني شيرازي- في سبيل الله است.) مي‏تواند در راه خدا بدهد بنابراين همان موارد ذكوه و انفال هست. اصل 1/ 127 براي رأي‏گيري خوانده مي‏شود.
                        مشروح مذاكرات قانون اساسى‏جلسه‏67-51، ص: 1516
اصل 1/ 127 (اصل چهل و پنجم)- انفال و ثروت‏هاي عمومي از قبيل زمين‏هاي موات يا رها شده، معادن، درياها، درياچه‏ها، رودخانه‏ها و ساير آب‏هاي عمومي، كوه‏ها، دره‏ها، جنگل‏ها، نيزارها، بيشه‏هاي طبيعي، مراتعي كه حريم نيست، ارث بدون وارث، اموال مجهول المالك و اموال عمومي كه از غاصبين مسترد مي‏شود، در اختيار حكومت اسلامي است تا بر طبق مصالح عامه نسبت به آنها عمل نمايد. تفصيل و ترتيب استفاده از هر يك را قانون معني مي‏كند.
 (اخذ رأي به عمل آمد و نتيجه به شرح زير اعلام شد)
نايب رئيس- عده حاضر در جلسه هنگام اخذ رأي شصت و دو نفر، تعداد كل آراء شصت و دو رأي، آراء موافق پنجاه و هفت رأي، آراء مخالف هيچ، آراء ممتنع پنج رأي، بنابراين اصل 1/ 127 تصويب شد، تكبير (حضار سه بار تكبير گفتند).
4- طرح و تصويب اصل 2/ 127 (اصل چهل و نهم)
نايب رئيس- اصل 2/ 127 مطرح است كه قرائت مي‏شود.
اصل 2/ 127- دولت موظف است ثروت‏هاي ناشي از ربا، غصب، رشوه، اختلاس، سرقت، قمار، سوء استفاده از موقوفات و سوء استفاده از مقاطعه‏كاري‏ها و معاملات دولتي، فروش زمين‏هاي موات و مباحات اصلي، دائر كردن اماكن فساد و ساير موارد غيرمشروع را گرفته و به صاحب حق رد كند و در صورت معلوم نبودن به بيت المال بدهد. اين حكم بايد با رسيدگي و تحقيق و ثبوت شرعي به وسيله دولت اجرا شود.
نايب رئيس- فقط با اجازه دوستان در آن سطر ما قبل آخر نوشته شود «و در صورت معلوم نبودن او» يك كلمه «او» اضافه مي‏شود. خوب اينجا عده‏اي از دوستان اسم نوشته‏اند و ... (دكتر شيباني- آقا رأي بگيريد چون عده زيادي كتباً نوشته‏اند و پيشنهاد كفايت مذاكرات داده‏اند.) (سبحاني- اگر يك ابهاماتي باشد و اين ابهامات رفع نشود چه اشكالي دارد؟) فعلًا دو نفر از آقايان كه نوبت گرفته‏اند و در رديف اول و دوم اسم نوشته‏اند صحبت مي‏كنند. آقاي مكارم بفرماييد.
مكارم شيرازي- عرض بنده اين است كه اين اصل هم ريشه قرآني دارد «وَإِنْ تُبْتُمْ فَلَكُمْ رُءُوسُ أَمْوَالِكُمْ» اموال ربوي بايد به صاحبانش برگردد و هم ريشه حديث دارد علي عليه السلام وقتي كه به خلافت رسيدند فرمودند تمام اموالي كه از بيت المال به غارت رفته همه آنها را من بر مي‏گردانم ولو اين‏كه اينها به مهريه زنان رفته باشد و از آن استفاده‏هاي مختلف كرده باشند و از نظر فقهي هم مسلم است اموالي كه از طريق حرام به دست بيايد گذشت زمان ايجاد مالكيت نخواهد كرد و همه در قسمت اول اين اصل متفق القول هستيم كه بحثي ندارد، ولي در شرايطي اگر نحوه اجراي آن را بررسي نكنيم و محكم كاري نكنيم ممكن است وسيله هرج و مرج و سوء استفاده بشود. همان‏طور كه در مسأله رباخواري با اين‏كه مبارزه با رباخواري و گرفتن اموال مردم از رباخواران يكي از مترقي‏ترين قوانين اسلامي بوده و هست، عده‏اي سوء استفاده كردند و آمدند همكارهاي مسلمي را و افرادي را كه به عمرشان يك ريال رباخواري نكرده بودند يقه‏شان را گرفتند و زندان هم رفتند و حتي عده‏اي به تازگي با بلندگو در اطراف شهرها داد و بيداد كردند كه هر كسي از اين شخص‏
                        مشروح مذاكرات قانون اساسى‏جلسه‏67-51، ص: 1517
شكايتي دارد بيايد و آن وقت يك نفر آمده گفته فلان كس از من رباخواري كرده، يكي ديگر مي‏گويد هفده سال قبل اين شخص جنس را به من فروخته و بعداً كه تمام دفاتر را بررسي كرده‏اند ديده‏اند دروغ است در حالي كه طرف هم زندان رفته و هم در شهر آبرويش رفته است. عرض بنده اين است نفرماييد قانون بايد خوب اجرا بشود و يا اين‏كه ما لازم نيست نحوه اجراي قانون را در اينجا بنويسيم. اگر ما بدانيم كه يك قانوني بدون محكم كاري در نحوه اجرايش باعث تضييع حقوق عده‏اي مي‏شود بايد نحوه اجرايش محكم و صريح بنويسيم تا آن عوارض جنبي را نداشته باشد. به همين دليل بنده عرض كردم در ذيل اين اصل نوشته بشود «ثبوت نامشروع بودن بايد تنها به وسيله محاكم صالحه و طبق موازين شرعي صورت گيرد و به وسيله دولت اجرا شود. دخالت افراد غير مسؤول در اين كار مجازات دارد» اگر جمله آخر را هم نمي‏خواهيد بنويسيد لااقل جمله قبل را يك مقدار بازتر و مشخص‏تر بنويسيد تا اين‏كه باعث هرج و مرج نشود. الان ما مي‏بينيم يك دست‏هايي هست و به عنوان اين‏كه در مجلس خبرگان درباره طلاق زنان صحبت شده است مي‏خواهند مردم را ناراحت كنند فردا در دهات مي‏گويند گفته شده كه بايد اموال حرام را برگردانيد و مردم را به جان هم مي‏اندازند ما بياييم اينجا محكم كاري بكنيم. اين اصل خوب است مي‏خواهيم از آن سوء استفاده نشود.
نايب رئيس- اجازه بفرماييد ملت ما بايد بداند كه اگر مي‏خواهد اين انقلاب به خوبي به ثمر برسد بيش از هر چيز بايد اجراي همه قوانين انقلابي از راه قدرت قانوني و قدرت انقلابي و يا نظم الهي انقلابي و انقلابي الهي اسلامي صورت بگيرد و هر گونه خودكامگي حتي در راه اجراي آن چيزي كه حق به نظر برسد حق را پايمال خواهد كرد. به همين منظور و براي رعايت اين نكته هست كه در پايان اين اصل اين جمله آمد «اين حكم بايد با رسيدگي و تحقيق و ثبوت شرعي به وسيله دولت اجرا شود» آقاي ضيائي بفرماييد.
دكتر ضيائي- ما اقتصاد نظام گذشته را بيشتر از جانب ثروتمندان و بازرگاناني مي‏بينيم كه از بانك‏ها اعتبار و پول گرفتند و تجارت خارجي كردند مثل شيشه متري شانزده توماني را متري هشتاد و پنج تومان فروختند و بقيه اجناس هم همين‏طور و اينها از اعتبارات بانكي استفاده كردند يعني از اعتبار ملت و جنسي را هم كه آوردند ده برابر فروختند و تورم ايجاد كردند، كيسه خودشان را پر كردند و اختلاف طبقاتي ايجاد كردند و در نتيجه اين اعتبارات يك مقدار زيادي هم به بانك‏ها ربا دادند كه آن حرام بود، قسمت اولش هم حرام بود. الان با اين قانون شما دولت را ملزم مي‏كنيد علاوه بر اين‏كه آن بازرگان، آن ثروتمند، آن كاسب، آن تاجر كه آن جور بر ملت اجحاف كرده آن مقدار پولي را كه به عنوان ربا به بانك پرداخته دوباره بازگرداند به خود اين تاجر و كاسب و بازرگان.
نايب رئيس- آقاي ضيائي، عنايت بفرماييد مسلماً وقتي كه بخواهد همه اين اصل اجرا بشود چون جناب‏عالي به يك گوشه‏اش توجه فرموديد در نتيجه به خود او بر نمي‏گردد براي اين‏كه همان‏طور كه در صدر فرمايشتان فرموديد با اجحاف‏ها و تعدي‏ها بايد آن مقدار و چندين برابر آن برگردد به بيت المال، اين است كه اين اصل را از صدر تا ذيل آن يك جا عنايت بفرماييد.
مكارم شيرازي- يعني اگر يك مستضعفي وامي از بانك رهني گرفته است و سودي داده است آن سود را بايد از بانك بگيريم و به او بدهم؟
نايب رئيس- اگر مستضعف هست بله. آقاي نبوي بفرماييد.
                        مشروح مذاكرات قانون اساسى‏جلسه‏67-51، ص: 1518
نبوي- عرض شود تمام مردم اين كشور با اين بانك‏ها معامله داشته‏اند ربح داده‏اند و ربح گرفته‏اند، فردا چه مشكلي ايجاد مي‏كند؟
نايب رئيس- امروز تمام بانك‏ها در اختيار دولت است حل اين مسأله ساده‏تر از آن خواهد بود كه آقايان مي‏فرماييد و بعد هم عنايت بفرماييد مكرر عرض شد قانون اساسي مادام كه رويش يك قانون عادي در مجلس با توجه به تمام خصوصيات و جزئيات تنظيم نشود كه اجرا نمي‏شود. در آن قوانين عادي به تمام اين جزئيات توجه خواهد شد اگر مي‏بينيد در اين فصل چيزي هست كه مزاحم تنظيم يك قانون عادي قابل اجرا است، تذكر بفرماييد ولي اگر مي‏بينيد حتي كمبودهايي دارد در جزئيات، آن را موكول بفرماييد به قوانين عادي. و اما اين دوستاني كه اينجا اسم نوشته‏اند اگر مي‏بينيد كه شبهه فقهي دارند بفرمايند تا توضيح داده شود ولي اگر شبهه فقهي نيست بنابراين ديگر رأي بگيريم. (سبحاني- شبهه فقهي دارم.) بفرماييد.
سبحاني- عرض كنم سوء استفاده از موقوفات دو جور است يكي از آن در اينجا درست است يكي از آن درست نيست چون يك موقع يك كسي در يك زمين موقوفه را گرفته و خورده است آن را بايد پس بگيريد، يك موقع اين‏طور نيست يك كسي در يك زمين موقوفه زراعت كرده و كارهاي كشاورزي انجام مي‏دهد و ثروتي از آنجا به دست آورده ما در اينجا نمي‏توانيم آن ثروت را از او بگيريم بايد اجرت المثل از او بگيريد. در اين اصل نوشته شده ثروت‏هاي ناشي از سوء استفاده از موقوفات، شق اولش درست است اما اگر كشت و زرع كند و ثروتي به دست بياورد او بايد اينجا اجرت المثل بدهد.
نايب رئيس- آقاي سبحاني به طور كلي عرض مي‏كنم اين‏كه مي‏گوييم تفصيل اين مسائل در قوانين عادي مي‏آيد براي همين است چون اين جزئيات جايش اينجا نيست. (صدوقي- آقا رأي براي كفايت مذاكرات گرفتيد پس چرا هنوز صحبت مي‏كنيد؟) پس آقايان معتقد هستند اين‏كه من هنوز ميدان بحث داده‏ام برخلاف رأي اكثريت است. (تهراني- آن ذيلي را كه آقاي مكارم فرمودند بنويسيد و رأي بگيريد.) آن ذيل خيلي بي‏معنا است. بنابراين اصل 2/ 127 براي رأي‏گيري خوانده مي‏شود.
اصل 2/ 172 (اصل چهل و نهم)- دولت موظف است ثروت‏هاي ناشي از ربا، غصب، رشوه، اختلاس، سرقت، قمار، سوء استفاده از موقوفات، سوء استفاده از مقاطعه‏كاري‏ها و معاملات دولتي، فروش زمين‏هاي موات و مباحات اصلي، دائر كردن اماكن فساد و ساير موارد غير مشروع را گرفته و به صاحب حق رد كند و در صورت معلوم نبودن او به بيت المال بدهد. اين حكم بايد با رسيدگي و تحقيق و ثبوت شرعي به وسيله دولت اجرا شود.
 (اخذ رأي به عمل آمد و نتيجه به شرح زير اعلام گرديد)
نايب رئيس- عده حاضر در جلسه هنگام اخذ رأي شصت و دو نفر، تعداد كل آراء شصت و سه رأي، يك رأي به قيد قرعه خارج شد، آراء موافق چهل و هشت رأي، آراء مخالف يك رأي، آراء ممتنع سيزده رأي. بنابراين اصل 2/ 127 تصويب شد. تكبير (حضار تكبير گفتند).
5- طرح و تصويب اصل 3/ 127 (اصل چهل و ششم)
نايب رئيس- اصل 3/ 127 مطرح است، از آقاي آيت خواهش مي‏كنم اصل را
                        مشروح مذاكرات قانون اساسى‏جلسه‏67-51، ص: 1519
قرائت بفرمايند.
اصل 3/ 127 (اصل چهل و ششم)- هر كس مالك حاصل كسب و كار مشروع خويش است و هيچ كس نمي‏تواند به عنوان ماليت نسبت به كسب و كار خود امكان كسب و كار را از ديگري سلب كند.
نايب رئيس- درباره اين اصل در جلسات صبح به حد كافي بحث شده است. آيا نظر ديگري داريد؟ (نمايندگان- چون به اندازه كافي بحث و اظهار نظر شده، لطفاً رأي بگيريد.) بدين ترتيب لطفاً گلدان‏ها را براي اخذ رأي ببريد. از آقايان منشي‏ها خواهش مي‏كنم در شمارش آراء نظارت بفرماييد.
 (اخذ رأي به عمل آمد و نتيجه به شرح زير اعلام گرديد)
نايب رئيس- عده حاضر در جلسه هنگام اخذ رأي شصت و دو نفر، شماره كل آراء شصت و دو رأي، آراء موافق شصت رأي، آراء مخالف يك رأي، آراء ممتنع يك رأي، بنابراين اصل 3/ 127 تصويب شد، تكبير (حضار تكبير گفتند). يك اصل را صبح دوستان در آخر جلسه مشغول تنظيم آن بودند و مثل اين‏كه در پايان هم به نتيجه رسيده‏اند ولي براي چاپ در دستور جلسه امروز نرسيده است اين اصل را به عنوان اصل 4/ 127 مي‏ناميم كه فردا آماده مي‏شود و در دستور جلسه قرار خواهد گرفت. از اينجا يك بخش جديدي در قانون اساسي شروع مي‏شود كه مربوط به سياست خارجي جمهوري اسلامي ايران است. (يزدي- اگر متن خطي آن اصل كه فرموديد، حاضر باشد مي‏توانيد بياوريد در جلسه امروز و مطرح بفرماييد.) اثري در كار ما ندارد و مي‏توانيم فردا هم در جلسه علني مطرح كنيم. بنابراين اجازه بفرماييد در دستور جلسه فردا چاپ و گنجانده شود.
6- طرح و تصويب اصل 138 (اصل يكصد و پنجاه و دوم)
نايب رئيس- اصل 138 مطرح است كه خوانده مي‏شود.
اصل 138 (اصل يكصد و پنجاه و دوم)- سياست خارجي جمهوري اسلامي ايران براساس نفي هر گونه سلطه‏جويي و سلطه‏پذيري، حفظ استقلال همه جانبه و تماميت ارضي كشور، دفاع از حقوق همه مسلمانان و عدم تعهد در برابر قدرت‏هاي سلطه‏گر و روابط صلح‏آميز متقابل با دول غير محارب استوار است.
تهراني- درباره اين اصل هم همه صحبت‏ها شده، رأي بگيريد.
نايب رئيس- اجازه بفرماييد ببينيم سؤالي هست يا نه. آقاي خالاتيان شما فرمايشي داريد؟
خالاتيان- پيشنهاد مي‏كنم بعد از عبارت «دفاع از حقوق همه مسلمانان» كلمه «مستضعفان» هم اضافه شود.
نايب رئيس- در اصل بعد، يعني در اصل 139 مفصلًا پيشنهاد شما آمده است. اگر نظر ديگري نيست، نسبت به اين اصل با ورقه رأي بشود (اظهاري نشد) لطفاً گلدان‏ها را براي اخذ رأي ببريد.
 (اخذ رأي به عمل آمد و نتيجه به شرح زير اعلام شد)
نايب رئيس- عده حاضر هنگام اخذ رأي شصت نفر، شماره كل آراء شصت رأي، آراء
                        مشروح مذاكرات قانون اساسى‏جلسه‏67-51، ص: 1520
موافق شصت رأي، بنابراين، اين اصل به اتفاق آراء تصويب شد. تكبير (حضار سه بار تكبير گفتند).
7- طرح و تصويب اصل 139 (اصل يكصد و پنجاه و چهارم)
نايب رئيس- اصل 139 قرائت مي‏شود.
اصل 139- جمهوري اسلامي ايران سعادت انسان در كل جامعه بشري را آرمان خود مي‏داند و رسيدن به استقلال و آزادي و حكومت حق و عدل را حق همه مردم جهان مي‏شناسد. بنابراين در عين خودداري كامل از هر گونه دخالت در امر داخلي ملت‏هاي ديگر، از مبارزه حق طلبانه مستضعفين در برابر مستكبرين در هر نقطه از جهان حمايت مي‏كند.
دكتر شيباني- رأي بگيريد.
مكارم شيرازي- من يك عرض كوچكي دارم. (نايب رئيس- بفرماييد.) «رسيدن به استقلال» درست نيست، پيشنهاد مي‏كنم كلمه «رسيدن به» را حذف كنيد و مطلق «استقلال» را بنويسيد. ممكن است اشخاص استقلال داشته باشند ولي به مخاطره بيفتند، باز هم بايد دفاع كنند.
نايب رئيس- تذكر به جايي است «رسيدن به» هيچ چيزي را اضافه نمي‏كند و اين ابهامي هم كه فرمودند دارد. پس اگر موافقيد استقلال مطلق بنويسيم. (خزعلي- «در امور داخلي ملت‏هاي ديگر» بايد نوشته شود يا «در امور داخلي كشورهاي ديگر»؟) ما مخصوصاً مقيد هستيم كه هر چه بيشتر رابطه‏مان با ملت‏هاي ديگر استوار باشد تا كشورهاي ديگر. بنابراين چون نظر ديگري نيست اين اصل را با توجه به اصلاحي كه در آن به عمل آمد، براي رأي‏گيري با ورقه يك بار ديگر مي‏خوانيم.
اصل 139 (اصل يكصد و پنجاه و چهارم)- جمهوري اسلامي ايران سعادت انسان در كل جامعه بشري را آرمان خود مي‏داند و استقلال و آزادي و حكومت حق و عدل را حق همه مردم جهان مي‏شناسند. بنابراين در عين خودداري كامل از هر گونه دخالت در امور داخلي ملت‏هاي ديگر، از مبارزه حق طلبانه مستضعفين در برابر مستكبرين در هر نقطه از جهان حمايت مي‏كند.
نايب رئيس- لطفاً گلدان‏ها را براي اخذ رأي ببريد. از آقايان منشي‏ها هم خواهش مي‏كنم در اخذ و شمارش آراء كمك و نظارت بفرمايند.
                         (اخذ رأي به عمل آمد و نتيجه به شرح زير اعلام گرديد)

نايب رئيس- عده حاضر در جلسه هنگام اخذ رأي شصت و يك نفر، شماره كل آراء شصت و يك رأي، آراء موافق شصت و يك رأي، بنابراين، اين اصل به اتفاق آراء تصويب شد، تكبير (حضار سه مرتبه تكبير گفتند).
موسوي تبريزي- تصويب اين دو اصل آن هم يكي با شصت رأي و ديگري با شصت و يك رأي، خود شاهدي است بر اصالت انقلاب ما (نمايندگان- صحيح است، احسنت).
نايب رئيس- نفرماييد شصت رأي يا شصت و يك رأي، بلكه بفرماييد به اتفاق آراء تصويب شد چون عده حاضر در جلسه هنگام اخذ رأي با تعداد آراء موافق هر دو يكي بوده است. همان‏طور كه فرموديد اين اتفاق آراء دليل و شاهد بر اصالت انقلاب ماست و نيز به جهاني بودن‏
                        مشروح مذاكرات قانون اساسى‏جلسه‏67-51، ص: 1521
انقلاب و اين‏كه انقلاب آن‏طور هم كه بعضي‏ها مي‏گويند قرار نيست در داخل مرزها محصور بماند، البته به يك شرط، به شرط اين‏كه با فداكاري و گذشت و اتحاد و همبستگي و درايت و آگاهي و استقامت همگي بتوانيم آن جامعه نمونه را بسازيم. (نمايندگان- ان شاء الله)
8- طرح و تصويب اصل 141 (اصل يكصد و پنجاه و پنجم)
نايب رئيس- اصل بعدي يعني اصل 141 مطرح است كه آقاي آيت قرائت مي‏فرمايند.
اصل 141- دولت جمهوري اسلامي ايران مي‏تواند به كساني كه پناهندگي سياسي بخواهند پناه دهد مگر اين‏كه بر طبق قوانين كشور خائن و تبهكار شناخته شوند.
نايب رئيس- آقاي منتظري فرمايشي داريد بفرماييد.
منتظري- اولًا اينجا كه نوشته شده «پناهندگي سياسي بخواهند» نبايد نوشته شود «پناهندگي سياسي مي‏خواهند»؟ ثانياً عبارت «مگر اين‏كه بر طبق قوانين كشور خائن و تبهكار شناخته شوند» ممكن است خواننده به ذهنش بيايد كه مقصود شما كشوري است كه آن شخص در آن زندگي مي‏كند. بايد در اينجا تصريح شود كه مقصود كشور ايران است.
نايب رئيس- پس به جاي «قوانين كشور» مي‏نويسيم «قوانين ايران». (رحماني- امكان دارد كه مجازات آنها با مجازات اسلامي متفاوت باشد.) ما كه نمي‏خواهيم مجازاتشان كنيم، ما مي‏گوييم در چه صورت به آنها پناهندگي مي‏دهيم.
رحماني- وقتي شما به چنين شخصي پناهندگي مي‏دهيد بالاخره او به كشور خودش بر مي‏گردد و برخلاف اسلام مجازات مي‏شود. (هاشمي‏نژاد- از جايي ديگر پناهندگي مي‏گيرد.) پس در اين مواردي كه مجازات آن كشورها برخلاف اسلام است، شامل نشود. (نايب رئيس- پس در نتيجه سبب مي‏شود كه او را به اين دليل مظلوم تلقي كنند.) حرف من در موقعي است كه اختلاف در مجازات باشد. مثلًا آن شخص، خائن و تبهكار است و مجازاتش در كشور خودش قتل مي‏باشد. در اين موقع ما نبايد او را به كشورش بازگردانيم كه او را بكشند. چه بسا جرم او در اسلام قتل نباشد و مثلًا بايد فقط دستش را بريد.
نايب رئيس- آقاي خامنه‏اي سؤالي داريد؟
خامنه‏اي- پيغمبر اكرم (ص) در مدينه مسلمان مسلمي را كه پناهندگي مي‏خواست به صرف قرارداد با قريش او را مسترد كرد. ما الان با كشورهايي قرارداد داريم و مي‏توانيم كه چنين قراردادهايي هم داشته باشيم. ما به صرف اين‏كه كسي تقاضاي پناهندگي كرد، به او پناهندگي مي‏دهيم ... (نايب رئيس- نوشته‏ايم «مي تواند».) بلي، نوشته‏ايم مي‏تواند ولي همين «مي تواند» حقي ايجاد مي‏كند. ما بايد اينجا قيد كنيم كه قراردادي با دولت متبوع او نداشته باشيم، اين مسأله لازم است كه قيد شود.
نايب رئيس- وقتي مي‏گوييم دولت مي‏تواند پناهندگي سياسي بدهد، يعني دستش باز است و هر طور صلاح مي‏داند رفتار مي‏كند.
خامنه‏اي- چرا شما دست دولت را باز مي‏گذاريد؟ اگر يك نفر از اعضاي دولت در يك زماني پيدا شد كه با اين «مي تواند» آنجايي را كه شما الان مي‏فرماييد «نمي‏تواند» او چنين برداشتي نداشت. چرا شما روزه شك‏دار مي‏گيريد؟ اين را قيد كنيد تا تصريح شود.
نايب رئيس- جناب‏عالي مي‏فرماييد كه آن طرف قرارداد بسته است، اگر قرارداد بسته‏
                        مشروح مذاكرات قانون اساسى‏جلسه‏67-51، ص: 1522
باشد كه ديگر نمي‏تواند.
خامنه‏اي- اگر يك دولتي از دول همسايه قرارداد داشته باشد كه اينها پناهندگان مسترد كنند و پناهندگي ندهند ...
نايب رئيس- اولًا هيچ وقت چنين قرارداد غير عادلانه‏اي در دنيا سراغ نداريم كه باشد. قرارداد استرداد مجرمين هست ولي استرداد پناهندگي نيست.
خامنه‏اي- به هر حال اين نظر من است، و مطلب ديگر اين‏كه كلمه «تبهكار» يا «خائن» شامل جرايمي كه ممكن است قوانين ما آن را نپسندند، نمي‏شود. كلمه «مجرم» جامع معناي كلمات خائن و تبهكار است.
نايب رئيس- كلمه «تبهكار» فارسي كلمه «مجرم» است. آقاي كياوش مطلبي بود؟
كياوش- اولًا دولت‏هاي عادل، برخلاف گفته آقاي خامنه‏اي نبايد قراردادهاي غير انساني داشته باشند. ثانياً پيشنهاد مي‏كنم به جاي عبارت «كساني كه پناهندگي سياسي بخواهند» نوشته شود «به همه مستضعفان يا مظلومان كه پناهندگي سياسي بخواهند».
نايب رئيس- آقاي مكارم مطلب تازه‏اي داريد؟
مكارم شيرازي- يك مطلبي هست كه به نظرم آقاي رحماني فرمودند و آن اين‏كه يك نفر در يك مملكت مرتكب گناهي مي‏شود. مثلًا فرض بفرماييد در آن مملكت سرقتي كرده، و مستحق اعدام نبوده است، اما اگر در آنجا بماند قوانين آنجا ... (نايب رئيس- اين همان مطلبي است كه آقاي رحماني فرمودند.) خوب، در اين مورد چه فكري كرده‏ايد؟ ممكن است تبهكار باشد اما مي‏خواهند او را به اشد مجازات غير عادلانه مجازات كنند. ما او را در كشورمان پناه مي‏دهيم كه نابودش نكنند.
رشيديان- تمام اين مطالبي كه مي‏فرماييد در عبارت «بر طبق قوانين كشور ايران» هست.
نايب رئيس- تذكرآقايان رحماني و مكارم اين است كه موضوع اين اصل پناهندگي سياسي است و اين‏طوري كه آقايان مي‏فرمايند، آن پناهندگي غير سياسي مي‏شود البته اين اصل نفي هم نمي‏كند به دليل اصل 138 و 139 ايجاب مي‏كرده كه ما متعرض پناهندگي سياسي بشويم اين است كه مسأله پناهندگي سياسي ... (رحماني- در آن مطلبي كه ما گفتيم فرقي نمي‏كند.) (دكتر شيباني- اصل را بخوانيد و رأي بگيريد.)
طاهري گرگاني- ما اگر پناهندگي سياسي را بزنيم و بنويسيم «... پناه دهند مگر اين‏كه بر طبق قوانين اسلام استحقاق پناهندگي نداشته باشند» عبارت بهتر مي‏شود.
نايب رئيس- اجازه بفرماييد عين متن را با آن تغيير «قوانين ايران» براي رأي‏گيري بخوانيم.
اصل 141 (اصل يكصد و پنجاه و پنجم)- دولت جمهوري اسلامي ايران مي‏تواند به كساني كه پناهندگي سياسي بخواهند پناه دهد مگر اين‏كه بر طبق قوانين ايران خائن و تبهكار شناخته شوند.
                         (اخذ رأي به عمل آمد و نتيجه به شرح زير اعلام شد)

نايب رئيس- عده حاضر در جلسه هنگام اخذ رأي پنجاه و نه نفر، تعداد كل آراء پنجاه و نه رأي، آراء موافق پنجاه و چهار رأي، آراء مخالف هيچ، آراء ممتنع پنج رأي تصويب شد، تكبير (حضار سه مرتبه تكبير گفتند).
                        مشروح مذاكرات قانون اساسى‏جلسه‏67-51، ص: 1523
9- طرح و تصويب اصل 140 (اصل يكصد و پنجاه و سوم)
نايب رئيس- يك اصل ديگر مربوط به همين بخش سياسي آماده و تنظيم شده است كه قرائت مي‏شود.
اصل 140- انعقاد هر گونه قراردادي كه موجب سلطه يك يا چند كشور خارجي بر منابع طبيعي و اقتصادي كشور و ارتش و ديگر قواي مملكتي گردد ممنوع است.
منتظري- بنويسيد موجب سلطه بيگانگان يا بيگانه بر منابع طبيعي ....
نايب رئيس- قرار بود متن اصلاح شده مطرح بشود چون گفته بوديم سلطه بيگانه به صورت مفرد بهتر است «ي» قراردادي هم زائد است. متن را با اصلاح مي‏خوانم: «انعقاد هر گونه قرارداد كه موجب سلطه بيگانه بر منابع طبيعي و اقتصادي كشور و ارتش و ديگر قواي مملكتي گردد ممنوع است.» (منتظري- مملكتي هم نباشد.) «ديگر قواي كشور گردد ممنوع است» (چند نفر از نمايندگان- فرهنگي واجب‏تر است.) (منتظري- و اقتصادي و ارتش و ديگر قواي كشور ...) و «ديگر شؤون كشور ...» اگر به اين صورت باشد «بر منابع طبيعي و اقتصادي و ارتش و ديگر شؤون كشور ....» همه آنها را در بر مي‏گيرد. (چند نفر از نمايندگان- فرهنگي را اضافه بفرماييد.) يعني «بر منابع طبيعي و اقتصادي و فرهنگ و ارتش و ديگر شؤون كشور گردد ممنوع است». بنابراين متن را با اصلاحات براي گرفتن رأي مي‏خوانم:
اصل 140 (اصل يكصد و پنجاه و سوم)- هر گونه قرارداد كه موجب سلطه بيگانه بر منابع طبيعي و اقتصادي، فرهنگ، ارتش و ديگر شؤون گردد ممنوع است.
 (اخذ رأي به عمل آمد و نتيجه به شرح زير اعلام گرديد)
نايب رئيس- عده حاضر در جلسه هنگام اخذ رأي شصت و يك نفر، تعداد كل آراء شصت و دو رأي، يك رأي اضافي به قيد قرعه خارج شد، آراء موافق شصت و يك رأي، بنابراين، اين اصل به اتفاق آراء تصويب شد، تكبير (حضار سه مرتبه تكبير گفتند).
10- طرح اصل 4/ 127
نايب رئيس- اصل 4/ 127 قرائت مي‏شود.
اصل 4/ 127- نظام اقتصاد جمهوري اسلامي ايران براساس سه بخش استوار است: دولتي، تعاوني و خصوصي. قلمرو و ضوابط هر يك را قانون معين مي‏كند.
نايب رئيس- چون در جلسه امروز ده دقيقه بيشتر وقت نداريم فقط يك نفر پيرامون اين اصل مي‏تواند صحبت بكند و ادامه بحث و رأي‏گيري نسبت به اين اصل به جلسه بعد موكول مي‏شود. متني كه الان به عنوان دستور جلسه بين دوستان توزيع شده است دو سه كلمه اضافه بر متني كه صبح در جلسه گروه‏ها تأييد شده بود دارد و آن كلمات در پرانتز نوشته شده است. (صافي و طاهري اصفهاني- سه نوع مالكيت بايد بنويسيد.) (يزدي- درباره اين اصل بحث فراوان است.) (موسوي تبريزي- معناي مالكيت تعاوني هم بايد رويش بشود.) فعلًا آقاي هاشمي‏نژاد به عنوان مخالف صحبت بفرمايند.
هاشمي‏نژاد- بسم الله الرحمن الرحيم. در اين واقعيت جاي ترديد نيست كه همه‏مان مي‏خواهيم بر طبق موازين اسلامي نظام اقتصادي جمهوري اسلامي ايران را مشخص كنيم و تصور
                        مشروح مذاكرات قانون اساسى‏جلسه‏67-51، ص: 1524
مي‏كنم كه كسي حق ندارد حداقل نسبت به تعدادي يا اكثريت كساني كه در اينجا هستند خودش را به اسلام و درك خود را به اسلام نزديك‏تر بداند. در كل قضيه كه ما بخواهيم فقه اسلام را پياده كنيم جاي ترديد نيست ولي اين مسأله بايد مشخص باشد بعضي از مسائل جزو ضروريات فقه اسلام است و بعضي از مسائلي كه اين قيد در آن به كار رفته كه استنباط يك فقيه و يك مجتهد از اسلام چنين است بايد گفته شود كه استنباط يك نفر از اسلام اين‏طور است. در بعضي از مسائل هيچ‏گونه اختلافي بين فقها وجود ندارد پس اين مسائل جزو ضروريات فقه است و به طور قاطع آنها را به اسلام نسبت مي‏دهند. در اينجا ما بايد خط مشي كلي اسلام را مشخص كنيم. آن خط مشي كه براي ما جاي ترديد نيست و آن اين است كه همه حركت‏هاي كلي اقتصادي اسلام در راهي است كه حمايت از مستضعفين در آن عدل است و مسلم در هيچ جا حمايت از مستكبرين جزو مسائلي نيست كه ما بتوانيم به اسلام نسبت بدهيم. تصور نكنيد من قصدم اين است كه بگويم اصل مالكيت هيچ مطرح نيست و در اسلام برايش هيچ جايي نيست چون يك كارگري كه كار مي‏كند اگر مالك محصول كارش نباشد پس در دنيا استثمار چرا غلط باشد؟ و رابطه استثماري چرا يك رابطه ظالمانه به شمار رود؟ اين واقعيتي است كه هيچ كس نمي‏تواند اين كار را بكند ولو ممكن است گروهي برخيزند و شعار دهند كه مالكيت خصوصي يا شخصي به طور كلي ملغي است اما اين حرفي است كه همان گروه ناچار است اين را بپذيرد كه كارگر مالك تعاوني چيزي است كه به طور كلي ما نمي‏توانيم در اينجا طرح كنيم يك قيد و شرطي بايد به آن بزنيم به اين معنا مالكيت تعاوني عبارت از اين است كه چند نفر با هم جمع بشوند سرمايه مشروع بگذارند و براساس سرمايه مشروعي كه گذاشته‏اند يك كار توليدي را شروع كنند، چه در زمينه صنعتي يا در زمينه كشاورزي. اين به بيان كيفيت الان در اجتماع طرح بشود ولو نويسندگان نظرشان اين بود كساني كه مالكيت مشروعشان نسبت به مالي مسلم است اينها سرمايه بگذارند در همان حد مشروع و مشغول كار بشوند و اين در اين جامعه عرضه بشود در جامعه‏اي كه ما مي‏دانيم بافت اقتصاديش در سطح اكثر مسائل يك بافت سرمايه‏داري است كاملًا شامل تعاوني‏هايي مي‏شود كه فردا يك تعدادي از كساني كه داراي سرمايه‏هاي نامشروع هستند بر طبق همان اصلي كه ما قبلًا تصويب كرديم و هنوز به ثبت شرعي هم نرسيده و هنوز دولت دست به بازگشت اموال آنها و استرداد آنها به صاحبان اصلي‏شان يا رد كردن آنها به بيت المال نزده، بر طبق اين اصل مي‏توانند يك شركت توليدي در صنعت يا كشاورزي تأسيس كنند و اين اصل هم شامل حال آن مي‏شود در حالي كه نظر نويسندگان مسلم چنين چيزي نبوده است. در اينجا بايد يك قيدي زده بشود. مطلب ديگر مالكيت خصوصي در برابر مالكيت شخصي است اما چون در اين جو با آن سوابق كه داريم به سر مي‏بريم اين اصل را بايد يك مقداري محدودتر كنيم. من تكرار مي‏كنم نمي‏خواهم بگويم كه نظر نويسندگان اين اصل اين بوده است كه اين مسأله به طور نامحدود و بدون هيچ قيد و شرط در اينجا مطرح شده نه، عبارت ناقص است جو ما جو ناسالمي است. به نظر من همان‏طوري كه بعضي از آقايان از اين طرف قضيه تكرار مي‏كنند كه اگر فلان كلمه را بگوييم ممكن است راه سوء استفاده مكاتب انحرافي‏
                        مشروح مذاكرات قانون اساسى‏جلسه‏67-51، ص: 1525
را باز بكند خوب است اين احتياط را در اينجا به كار ببرند كه افرادي تعبيراتي به صورت قانون به كار نبرند كه در يك جوي كه بافتش بافت سرمايه‏داري است روابط گذشته تثبيت بشود و از آن سوء استفاده بشود. (يزدي- جمله آخر نظر شما را در هر دو مورد تأمين مي‏كند.) نمي‏كند، من تصور مي‏كنم ما كه سرمايه‏داران را نامشروع مي‏دانيم يك مقدار قيود و حدودش را مشخص بكنيم كه فردا جلو سرمايه‏گذاري تعاوني را بگيرد و نظر نويسندگان محترم را در مورد مالكيت خصوصي مورد توجه قرار دهيم و خصوصياتي را كه آنها در نظر داشتند در اينجا مشخص كنيم و الا اين، عكس‏العمل‏هاي سوئي دارد و سوء استفاه‏هايي از آن مي‏شود.
نايب رئيس- برادرمان آقاي هاشمي‏نژاد درباره شركت تعاوني مثل اين‏كه ذهنشان رفته است سراغ شركت‏هاي سهامي خاص، حتي شركت سهامي عام هم نه، شركت سهامي تضامني و شركت سهامي با مسؤوليت محدود، اين انواع شركت‏ها در حالي كه در اينجا اصطلاح تعاوني، اصطلاح اقتصادي خاص است چون دو نوع تعاوني هشت يكي تعاوني خيريه‏اي يكي تعاوني‏هاي اقتصادي. بعضي از دوستان هم ديده مي‏شود كه تعاوني توليد، تعاوني مصرف، تعاوني توليد و مصرف، باز آنها هم اينها را اشتباه مي‏كردند. به هر حال اصطلاح تعاوني در اينجا ناظر است به اولًا تعاوني اقتصادي نه تعاوني اعانه‏اي و خيريه‏اي كه غير انتفاعي است و ثانياً هيچ‏گونه پيوندي ندارد با اين‏كه چندتا سرمايه‏دار بيايند و يك شركت درست بكنند.
هاشمي‏نژاد- نظر نويسندگان مي‏دانم مشخص است ولي ملاحظه بفرماييد اصلي كه قبلًا تصويب كرديد با اين مطلب درست در مي‏آيد؟
اشراقي- عده‏اي رفته‏اند گمان نمي‏كنم اين اصل با اين عظمت تصويب شود.
11- پايان جلسه‏
نايب رئيس- حالا وقت نماز است اگر دوستان اجازه بفرمايند جلسه امروز را ختم مي‏كنيم آقاي حجتي هم متن خوبي تهيه كرده‏اند فردا صبح در جلسه گروه‏ها مطرح مي‏كنيم.
 (جلسه ساعت هفده و سي دقيقه پايان يافت)
نايب رئيس مجلس بررس نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏67-51، ص: 1527
                        جلسه پنجاه و ششم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده و ده دقيقه روز هشتم آبان ماه 1358 هجري شمسي برابر با هشتم ذيحجه 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت جلسه و بيانات قبل از دستور آقاي موبد شهزادي.
2- طرح اصل 4/ 127.
3- طرح اصل 5/ 127.
4- پايان جلسه.
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏67-51، ص: 1529
1- اعلام رسميت جلسه و بيانات قبل از دستور آقاي موبد شهزادي‏
نايب رئيس- بسم الله الرحمن الرحيم. رسميت جلسه اعلام مي‏شود. آقاي حجتي كرماني اگر فرمايشي داريد نوبت شما است مي‏توانيد صحبت كنيد. (حجتي كرماني- فعلًا حالم مساعد نيست اجازه بفرماييد بماند براي بعد.) بسيار خوب، آقاي موبد شهزادي بفرماييد.
رستم شهزادي- به نام ايزد بخشاينده بخشايشگر مهربان. اين جانب از طرف اقليت‏هاي مذهبي و ديني يك بار ديگر پيوستگي و همبستگي خود و اقليت‏ها را به امام و امت اعلام مي‏دارم و اميدوارم به زودي جمهوري اسلامي ايران مستقر گردد و هر گونه تشنجاتي كه امروز به وسيله ضد انقلابيون دامن زده مي‏شود به زودي از بين برود.
موضوعي را كه مي‏خواستم به پيشگاه ملت ايران و همكاران محترم عرضه كنم اين است كه پس از ورود مشعشعانه حضرت آقاي امام خميني به خاك ميهن و در دست گرفتن زمام امور كشور، نخستين كاري كه كردند منع فروش نفت به دو دولت بود كه يكي جمهوري آفريقايي جنوبي بود، براي اين‏كه اين ملت گرفتار يك نوع تعصب نژادي شده بود كه اهالي آنجا كه سياه پوستان بودند از اشغال هر گونه مقامات لشكري و كشوري منع شده بودند. ما اقليت‏ها با اميد فراواني به جمهوري اسلامي ايران رأي داديم، من خودم بخشي از آن رأي منفي را كه پاره كرده بودم نگه داشتم و بخشي را هم در صندوق انداختم و به هم كيشان خودم نشان دادم و گفتم من رأي به نفع جمهوري اسلامي داده‏ام چون ما خداشناسيم، به مبدأ و معاد و روز رستاخيز معتقديم و هيچ نوع حكومتي بهتر از حكومت جمهوري اسلامي نيست زيرا اين جمهوري همان حكومتي است كه ما به آن معتقديم يعني همان عقيده‏اي را كه ما داريم اسلام به خدا پرستان به يك چشم نگاه مي‏كند، در اين جمهوري اسلامي عدل و قسط و برادري و برابري در كار است و خوشبختانه هم كيشان و ساير اقليت‏هاي مذهبي هم به جمهوري اسلامي رأي موافق دادند ولي وقتي كه به قانون اساسي رسيديم در اصل 13 كه در مجلس مطرح و تصويب شد ديديم در آنجا يك نوع ديگر تعصب حكم فرما است يعني مانند سابق به اقليت‏ها با يك تنگ نظري نگاه كرده مي‏شود، يعني تصور مي‏كنيد كه اقليت‏ها تمام كفار ذمي صدر اسلام هستند كه تا ديروز عليه اسلام مي‏جنگيدند و از امروز صبح اسلحه را كنار گذاشتند و در پناه اسلام در آمدند كه فعلًا حق هيچ‏گونه اشغال پست‏هاي لشكري و كشوري را نبايد داشته باشند، در صورتي كه همه مي‏دانيم در ايران قبل از حمله تازيان، زرتشتيان و مسيحي‏ها و يهودي‏ها ساكن بودند و اين اعراب بودند كه به ايران حمله كردند و ما هم اگر اسلحه برداشتيم براي دفاع و جنگ با اعراب بود هيچ وقت ايراني عليه اسلام اسلحه به كار نبرده، متعرض هم نشديم بلكه هر وقت جنگي در كار بوده دفاع مي‏كرديم. چه شد كه اصل 13 گنجانده شد حتي در انجام مراسم ديني‏مان هم آزاد نيستيم و در حدود مقررات اسلامي بايد اين اعمال را انجام‏
                        مشروح مذاكرات قانون اساسى‏جلسه‏67-51، ص: 1530
بدهيم؟ مرتباً هم كيشان ما اعم از زرتشتي و مسيحي و يهودي نامه‏هايي به مجلس نوشته‏اند و به روزنامه اعتراض داده‏اند كه آيا اين كلمه مبهم مقررات اسلامي چيست؟ با اين‏كه خود من ليسانسه حقوق در رشته قضائي از دانشگاه تهران هستم و فقه و شرعيات و احكام اسلامي را تا آنجا كه بايستي امتحان مي‏دادم، خوانده‏ام و الحمدالله نمره خوبي هم گرفتم، ولي هر چه خواستم بفهمم مقررات اسلامي در اصل 13 چيست و به هم كيشانم بفهمانم نتوانستم. به آقايان هم كه رجوع كردم هر كدام به يك نحوي به من فهماندند و چند نفري هم حاضر شدند كه مقررات اسلامي در اين است كه ما هر وقت بخواهيم دست نماز بگيريم، وضو گرفتنمان بايد بر طبق مقررات اسلامي باشد، و آن هم معلوم نيست مانند اهل تسنن باشد يا اهل تشيع؟ يا اگر مي‏خواهيم به نماز بايستيم بايد در حدود قبله مسلمين بايستيم و يا اگر سي روز ماه رمضان را در حدود ده يا پانزده روز روزه بگيريم اشكالي دارد؟ اين كلمه «مقررات» خيلي ابهام‏آميز است زيرا ممكن است دوست و دشمن هر يك به نحوي تفسير و تعبير كنند. از مجلس خبرگان و پيشگاه ملت تقاضا مي‏نماييم و همچنين از هيأت رئيسه مجلس خبرگان تقاضا داريم كه يا اين جمله را به كلي بردارند يا اقلًا مرقوم بفرمايند بر طبق مقررات قانون يا با احترام به شؤون اهل ملت بپرسيم كه چرا به ما اقليت‏ها اجازه داده نمي‏شود رئيس جمهور بشوند، مي‏گويند ما بر طبق مقررات رفتار مي‏كنيم، حرفي نيست و اگر بگوييم ما مي‏توانيم مقام صدارت (نخست وزيري) را اشغال كنيم نه، سفارت نه، امارت يا فرماندهي لشكر نه، تا اينجا حرفي نداريم ولي آيا اين سير نزولي تحريم تا كجا بايد پايين برود؟ آيا فردا يك مقام اداري، يك پستي را به ما اجازه مي‏دهند؟ در صورتي كه بايد در نظر داشته باشيم يك هزار و چهارصد سال است داريم با هم زندگي مي‏كنيم. اگر در صدر اسلام در عربستان بين يكي از اقليت‏ها با اسلام جنگ و دعوايي بوده است و عليه اسلام دست به اسلحه برده‏اند، آن حساب‏شان با ايرانيان جدا است. ما با ايراني‏ها يك يك هزار و چهارصد سال است كه داريم زندگي مي‏كنيم. اگر شغل مسؤوليت‏داري به ايرانيان داده بشود يقين بدانيد كه اين مسؤوليت باعث خواهد شد كه منت‏هاي امانت و فعاليت و درست‏كاري به كار برده بشود و مطابق ميل اكثريت انجام بگيرد. در جمهوري هندوستان كه ما اهالي هند را كافر و بت پرست مي‏دانيم در قانون اساسي‏شان كه بسيار قانوني مدرن و پيشرفته است يك مسلمان، يك اقليت حق دارد تا مقام رياست جمهوري ارتقاء يابد. هم افسران ارشد، افسران كل ممكن است كه هم هندو هم مسلمان و هم از اقليت‏هاي ديگر ملي و ديني باشند و چون اينها از دولتشان رضايت و خشنودي كامل را دارند هيچ وقت خيانت نمي‏كنند كما اين‏كه در جنگ بين هندوستان و پاكستان با وجودي كه لشكر هندوستان چند مليتي و چند مذهبي بود مع هذا چون از دولتشان راضي بودند موفق شدند و با وجودي كه دولت آن روز ايران كمك شاياني هم به پاكستان كرد معهذا هندوستان پيش برد. اينجا است كه فرمايش اميرالمؤمنين (ع) كه مي‏فرمايد «الملك يبقي مع الكفر ولا يبقي مع الظلم» مصداق پيدا مي‏كند. اخيراً انقلاب شروع شد ديديم بعضي از جوانان پرشور، كه البته احساسات مذهبي و عواطف ديني‏شان خيلي شديد بود ولي تعقل و تفكرشان كمتر بود، پيش‏بيني نمي‏توانستند بكنند به خانه‏ها و مساجد و اماكن مقبر كه ريختند و حتي به بعضي از مقابر اقليت‏هاي ديني تجاوز
                        مشروح مذاكرات قانون اساسى‏جلسه‏67-51، ص: 1531
كردند يا حتي بعضي‏ها را از ادارات خارج كردند مثلًا در شيراز رئيس آموزش و پرورش دستور داد اقليت‏هاي مذهبي در سال آينده حق تدريس در مدارس را ندارند. البته اگر موضوع تعليمات ديني و قرآن باشد كه درست ولي يك اقليت مذهبي اگر پس از تحصيلات زياد و دارا بودن مدارك تحصيلي كامل به عنوان دبير فيزيك يا شيمي يا زبان خارجي آمادگي داشته باشد و ايران كه به رهبري حضرت آقاي امام خميني تا اينجا انقلاب را پيش برده است و اميدوارم كه مجلس خبرگان به زودي كار خودش را تمام بكند و جمهوري اسلامي در ايران مستقر است، به زودي از بين برود و خاموش شود و نسبت به اقليت‏هاي مذهبي هم آن احترام و شايستگي كه تا حالا داشته‏اند، ادامه پيدا بكند تا برادروار همه بتوانيم تحت لواي اسلام و جمهوري اسلامي خوشبخت و كامروا باشيم. حافظ دانشمند فرمايد:
حافظا گر وصل خواهي صلح كن با خاص و عام با مسلمان الله الله با برهمن رام رام‏
متشكرم.
مكارم شيرازي- كسي مانع نشده است كه اقليت‏هاي مذهبي دبير باشند و معلم باشند حالا اگر كسي اين حرف را زده است ربطي به اينجا ندارد.
سبحاني- ابهام آن جمله را هم بفرماييد.
رباني شيرازي- سوء تفاهم شده است آقا.
نايب رئيس- عرض مي‏شود كه آن‏چه روشن است اين است كه ميهن عزيزمان جناب موبد شهزادي خواسته بودند مطالبي را كه موكلين ايشان خواسته بودند بيايند و بگويند و خوش وقت هم هستيم كه در اين مجمع نمايندگان منتخب مردم اين فرصت را پيدا كردند و گفتند منتها براي رفع هر نوع سوء تفاهم ناشي از مطالب، دو نكته را عرض مي‏كنم تا اين‏كه بعدها فرصت بيشتري باشد و يكي از دوستان بيشتر توضيح بدهند.
1- آن‏چه در اصل 13 آمده است «در حدود مقررات اسلامي» درست معنايش همان است. كه نوشته‏اند در حدود قوانين رسمي جمهوري اسلامي ايران، معنايي متفاوت با آن ندارد، لذا اگر هم نوشته بشود در حدود يا با رعايت قوانين جمهوري اسلامي ايران نه معنايي از آن كم مي‏شود و نه معنايي بر آن افزوده مي‏گردد، چون قرار است كه قوانين ايران قوانين اسلام باشد.
2- آن‏كه آن زندگي همراه با احساس عاطفه و محبت و سعادت و سلامت كه هم ميهنان عزيز زرتشتي ما در رابطه با هم ميهنان عزيز مسلمان در ايران مي‏خواهند، يك چنين زندگي‏اي به ياري خداوند خواهند داشت كه در كمال صلح و صفا و دوستي باشد و جاي نگراني نيست. اقليت‏هاي مذهبي رسمي، كليمي مسيحي، زرتشتي من نمي‏خواهم با ايشان عارف بكنم واقعاً بر طبق موازين اسلام بلكه خواستم بگويم اينان در يك كشور اسلامي در امن و امان و صلح و رفاه زندگي خواهند كرد بنابراين در اين زمينه هم جاي هيچ‏گونه نگراني و دغدغه ديده نمي‏شود. اميدوارم به زودي تجربه عيني و عملي اين مسأله را روشن كند كه پس از استقرار نظام جمهوري اسلامي بر پايه قانون اساسي، و بحمد الله نظام جمهوري اسلامي كه برقرار شده است منتها چون هنوز رئيس جمهوري نداريم نمي‏گوييم جمهوري اسلامي. (يزدي-
                        مشروح مذاكرات قانون اساسى‏جلسه‏67-51، ص: 1532
لطفاً به مسأله عبادات كه ايشان گفتند اشاره بفرماييد.) بله متشكرم، در اين باره هم توضيح خواهم داد. اميدوارم تجربه نشان بدهد كه اقليت‏ها هيچ‏گونه تنگنايي حس نكنند نه وضويشان را بايد مثل مسلمان‏ها بگيرند و نه قبله‏شان بايد قبله مسلمين باشد و نه امور ديگر. وقتي گفته مي‏شود مراسم ديني خودشان خوب، به مراسم ديني خودشان عمل مي‏كنند. اين نگراني‏ها بي‏مورد است و اميدوارم تمام زرتشتيان و مسيحيان و كليمياني كه اين سخنان را مي‏شنوند مطمئن باشند كه در اين قانون به حقوق آنان احترام كامل گذاشته شده است. (نبوي- براي مسلمان‏ها هم گاهي چنين پي‏آمدهايي مي‏كند.) نكته‏اي كه فرموديد ما همواره از انقلابيون ايران اين خاطره را داشته‏ايم كه اينها انقلابي بودنشان با حفظ آگاهي ممتازي همراه بوده است. اگر در برخي موارد معدود حوادثي رخ داده باشد از اين استثنائات در هر جريان اجتماعي هست بنابراين اينها را به حساب آهنگ كلي انقلاب نمي‏توان گذاشت. در عين حال ما از همه انقلابيون پرارجمان به خصوص جوانان انقلابي عزيز خواستاريم كه بيش از پيش مراتب اين نكته باشند كه چهره زيباي اسلام در گفتار و رفتار و برخورد آنها نمايان باشد و هر سخن و هر عملشان براي اسلام جاذبه جديدي داشته باشد كه خداي نكرده كمترين دافعه‏اي در آن ديده نشود (ان شاء الله).
2- طرح اصل 4/ 127
نايب رئيس- حالا با اجازه دوستان وارد دستور جلسه مي‏شويم. اصل 4/ 127 مطرح است كه قرائت مي‏شود.
اصل 4/ 127- نظام اقتصادي جمهوري اسلامي ايران بر پايه سه بخش: دولتي، تعاوني و خصوصي با برنامه‏ريزي منظم و صحيح منظم و صحيح استوار است.
1- بخش دولتي شامل كليه صنايع بزرگ و مادر و معادن بزرگ و فعاليت‏هاي بزرگ كشاورزي و دامداري و تجارت خارجي، بانك‏داري، بيمه، تأمين نيرو و آب‏رساني و وسايل خطوط ارتباطي و مانند آن مي‏شود كه به صورت مالكيت عمومي در دست دولت متمركز است.
2- بخش تعاوني شامل شركت‏هاي تعاوني توليد و توزيع مي‏باشد.
دولت موظف است نسبت به انفال و ثروت‏هاي عمومي مذكور در اصل ... حتي المقدور به صورت تعاوني عمل كند.
3- بخش خصوصي شامل مالكيت آن دسته از صنايع كشاورزي، دامداري، بازرگاني و خدمات مي‏گردد كه خارج از محدوده فعاليت بخش دولتي و تعاوني است. اين بخش تا جايي كه از محدوده قوانين اسلام خارج نشود و موجب رشد و توسعه اقتصادي كشور گردد و سبب ضرر و زيان اقتصادي جامعه نشود، مورد حمايت قانون جمهوري اسلامي مي‏گردد.
تفصيل ضوابط و قلمرو هر سه بخش را قانون معين خواهد كرد.
نايب رئيس- من امروز صبح در جلسه نبودم كه ببينم آيا اين اصل با چه مقدار صحبت تنظيم شده است ولي نزديك ظهر كه آمدم ديدم هنوز دارند درباره اين اصل بحث مي‏كنند و رويش زياد صحبت شده است و حالا هم مي‏بينم آقايان از جمله آقاي منتظري، آقاي عضدي آقاي موسوي تبريزي، آقاي يزدي، آقاي رشيديان، آقاي دانش‏راد، آقاي رباني املشي، آقاي موسوي زنجاني آقاي موسوي جزايري، آقاي اشراقي، آقاي حسيني هاشمي، آقاي خامنه‏اي،
                        مشروح مذاكرات قانون اساسى‏جلسه‏67-51، ص: 1533
آقاي مكارم، آقاي حجتي، آقاي كياوش، آقاي اكرمي كه البته تمام آقايان تصميم صحبت كردن دارند. آقاي يزدي بفرماييد.
يزدي- صحبتهايي كه درباره اين اصل بايد بشود سه، چهار مرتبه تكرار شده است.
موسوي تبريزي- فقط اگر تذكر داده شود اشكالي ندارد ولي صحبت زياد شده است.
نايب رئيس- بله، اگر فقط يكي دو تذكر باشد كه مانعي ندارد. (سبحاني- غلطهايي دارد كه بايد اصلاح بشود.) بسيار خوب آقاي منتظري بفرماييد.
منتظري- بسم الله الرحمن الرحيم. من يكي دو تذكر دارم كه اگر اصلاح بشود بهتر است. يكي اين‏كه «فعاليت‏هاي بزرگ كشاورزي و دامداري» در اختيار دولت باشد اين منجر به اين نمي‏شود كه چون دولت سرمايه زيادي دارد ممكن است به تدريج امور كشاورزي و دامداري را در دست بگيرد. خلاصه بخش‏هاي خصوصي منحل بشود و از ميان برود، يا اين‏كه در اين طرح سرمايه‏هاي بزرگ كشاورزي و دامداري را جزو بخش دولتي قرار نداده بوديم. (نايب رئيس- در اين باره بحث شده است.) اجازه بفرماييد ما يك متني قبلًا تهيه كرده بوديم بعد اين متن را آورديم و نشستند و اين‏طوري تعبير كردند. متني كه ما تهيه كرده بوديم در آن فعاليت‏هاي بزرگ كشاورزي و دامداري نبود همچنين تجارت خارجي هم همان‏طور كه آقاي صافي فرمودند.
اين فعاليت‏هاي بزرگ كشاورزي و دامداري ... (همهمه نمايندگان) مرحوم آيت الله بروجردي رحمه الله عليه فرمودند و به بنده هم امروز اشكال كردند كه ديروز اين‏طور گفتيد. مرحوم بروجردي هم فرموده بود «انا كل يوم رجل» و من هم حالا مي‏گويم «انا في كل ساعه رجل». (نايب رئيس- و في كل دقيقه) بله «و في كل دقيقه رجل» متني را كه من تهيه كرده بودم در آن فعاليت‏هاي بزرگ كشاورزي و دامداري در بخش دولتي نبود. بخش دولتي مثل بيمه، بانك‏داري، نيرو و كشتيراني و اين قبيل چيزها البته بايستي مربوط به دولت باشد كه خطوط هوايي و كشتيراني ذكر نشده است ولي در آن متني تهيه كرده بودم ذكر شده بود ما فعاليت بزرگ كشاورزي و دامداري، دولت در اثر قدرت تمام امور كشاورزي و دامداري را ممكن است قبضه بكند و در نتيجه آن بخش‏هاي خصوصي و تعاوني از بين مي‏رود. خلاصه تبديل به يك سوسياليست مي‏شود. (مكارم شيرازي- در نوشته گروه هم نبود.) اجازه بدهيد من اشكالم را بگويم بعد آقايان فرمايش كنند. اشكال ديگري كه در بخش تعاوني به ذهن مي‏رسد، دو نوع تعاوني داريم يكي «شركت‏ها و مؤسسات تعاوني توليدي و توزيع» اين درست، شركت تعاوني دو جور داريم يك نوعش مالكيت خصوصي است در حقيقت يك عده‏اي مي‏آيند سرمايه‏اي روي هم مي‏گذارند و شركتي درست مي‏كنند كه به نام شركت تعاوني و توليد و امثال اين است.
يك نوع ديگرش اين است كه دولت موظف است كه نسبت به ثروت‏ها و انفال عمومي كه در اصل 3/ 127 آمده است حتي المقدور به صورت تعاوني عمل كنند. آن هم درست است و تعاوني است اما اين ممكن است كه سرمايه‏اش مال ملت باشد و در اختيار دولت و در حقيقت آنهايي كه براي دولت كار مي‏كنند اجير باشند براي دولت اين يك نوعش هست. نوع ديگر اين‏كه ممكن است دولت زمين‏ها را تمليك كند و به يك عده‏اي بگويد شما بياييد اينجا شركت تعاوني كشاورزي تأسيس بكنيد، و احتمالًا ببينيم اين ثروت‏هاي تعاوني را كه دولت انجام مي‏دهد مثل همان است كه سهيمند با مالكيت خصوصي است و يا اين‏كه به شكل ديگري است. (يزدي-
                        مشروح مذاكرات قانون اساسى‏جلسه‏67-51، ص: 1534
هر دويش مي‏تواند باشد.)
نايب رئيس- آقاي عضدي بفرماييد. (عضدي- من با اين شكل مخالفم و پنج، شش اشكال هم دارم.) پس جناب‏عالي به عنوان مخالف مي‏خواهيد صحبت كنيد. آقاي موسوي تبريزي بفرماييد.
موسوي تبريزي- همه ما اين را مي‏دانيم اين نظامي كه فعلًا در مملكت ما دارد حكومت مي‏كند اين يك نظام ظالمانه و غلط است و هيچ مسلماني از نظام اقتصادي حاكم بر مملكت ما كه اين‏طور ايجاد اختلاف كرده است راضي نيست به طوري كه يكي در زندگي رويايي و يكي هم به حداقل مواد اوليه و سطح پايين دارد زندگي مي‏كند. اين نظام يك نظامي است باطل و از نظر اسلام محكوم است. (تهراني- به اسلام نسبت ندهيد آقا.) اجازه بدهيد. اين يك مطلبي است كه همه آقايان قبول دارند اما اين طرفش را هم بياييم ببينيم. مالكيت در اسلام محترم است اين مطلبي است كه تمام آقايان قبول دارند، مالكيت شخصي محترم است و اسلام هم برايش حد و مرزي قايل نشده است (همهمه نمايندگان) منتها طوري عمل شده است يعني نظام اقتصادي را طوري برنامه‏ريزي كرده است كه اين مقدار اختلاف طبقاتي جور در نمي‏آيد و عملًا محكوم است، اين دو مطلب. مطلب سوم اين‏كه امروز صبح وقتي آيين نامه را ديدم سراپا اشكال بود به اضافه آن اشكالي كه آقايان فرمودند زمام كار را به دست دولت داده‏ايد كه در صورتي كه در تجارت خارجي دولت هم بايد باشد و خصوصي هم بايد باشد. در اين بخش خصوصي بخشي است مشترك ميان سه چيز، يكي اين‏كه مادام كه از محدوده قوانين اسلام خارج نشود و باعث رشد و توسعه اقتصادي كشور گردد و سبب ضرر و زيان اقتصادي جامعه نشود مورد حمايت است، آن دو بخش ديگر هم خودش را وسيله قاعده «لا ضرر ولا ضرار في الاسلام» هست مسأله اين‏كه هيچ كس نبايد حق خودش را وسيله اضرار به غير قرار بدهد، دولت هم در مورد اين امور نبايد كاري بكند كه مورد اضرار جامعه باشد، وانگهي شما گفتيد دامداري و بازرگاني و فلان خارج از محدوده فعاليت بخش دولتي و تعاوني است. يك جايي را پيدا بكنيد كه خارج از محدوده فعاليت‏هاي دولتي و تعاوني باشد. كشاورزي را كه كلًا به دولت داده‏ايد اصلًا اسم «بزرگ» حقيقت ندارد شما خدمات را به دولت، معادن بزرگ را به دولت، بازرگاني و تجارت خارجي را به دولت داده‏ايد، توليد و توزيع و كشاورزي كوچك را هم به شركت‏هاي تعاوني واگذار كرده ايد، پس در بخش خصوصي چه مانده است؟ شما بفرماييد جز اين‏كه فلان كارفرما يك دستگاه قالي را بگذارد جلو عده‏اي و بگويد تو اين را بباف از دستمزد اين چه عايد آن كارگر شده است؟ با اين همه سنتي كه مي‏خواهد بر سر بخش خصوصي بگذاريد كه بخش خصوصي هم شرعاً مالكيت دارد بايد سرمايه‏اش را به كار بياندازد، پولش را به كار بياندازد، در اين اصل موردي برايش پيدا نمي‏كنيم خواهش مي‏كنم براي بنده توضيح بدهيد.
نايب رئيس- آقاي موسوي تبريزي شما به بنده نفرماييد توضيح بدهم. بنابراين آن دوستاني بايد توضيح بدهند كه صبح اين متن را تنظيم كرده‏اند و داده‏اند. بنده فكر مي‏كردم اصلًا احتياجي به اين اصل نيست، به دليل اين‏كه ما در اصول قبل آن‏چه لازم بوده گفته‏ايم.
موسوي تبريزي- نظام اقتصادي اسلام را بايد معين بكنيم زيرا ما تمام نظام كاپيتاليستي و سوسياليستي را زديم چون اين دو نظام غلط است، اما نظام اقتصادي اسلام را بايد به ملت‏
                        مشروح مذاكرات قانون اساسى‏جلسه‏67-51، ص: 1535
و دنيا عرضه بكنيم.
نايب رئيس- بر فرض هم كه اين‏طور بود شايد همان دو سطر اول كافي بود كه پيشنهاد خيلي از دوستان هم بود. آقايان فرمودند، تذكر دادند ولي من در سخن هر يك از آقايان به اندازه يك موافق يا مخالف مطلب مي‏بينم. عده‏اي كه اسامي محترمشان در اينجا مرقوم شده و هنوز صحبت نكرده‏اند جمعاً بيست نفر هستند. حالا مي‏فرماييد كه وقت جلسه امروز صرف گوش كردن به مطالب آقايان شود؟ (صدوقي- يك عده هم ذخيره هستند.) يعني مي‏فرماييد هنوز يك عده‏اي هم اسم ننوشته‏اند؟
صدوقي- اگر حرف‏ها بر طبق مقررات و موازين شرعي تمام شد من هم عرايضي دارم كه خواهم گفت.
نايب رئيس- آقاي سبحاني بفرماييد.
سبحاني- عرض من در حدود تذكرات است چون در اصل بعدي مالكيت شخصي هم به رسميت شناخته مي‏شود بنابراين، اين اصل بر پايه سه بخش نيست بلكه با مطلب اصل بعدي چهار بخش مي‏شود ولي ما گفته‏ايم سه بخش. اين تذكر براي اين است كه طوري شود كه تناقض به نظر نرسد و توضيح داده شود. (موسوي جزايري- بخش اين نيست.) بسيار خوب، مي‏دانم كه بخش اين نيست ولي يك رشته ديگري است.
نايب رئيس- اينكه نوشته‏ايد مالكيت شخصي يعني وقتي خارج از آنها شد، خانه و وسيله مي‏شود.
سبحاني- اينجا كلمه توليد نداريم. نكته ديگر همان كشاورزي و دامداري است كه آقاي منتظري فرمودند و من در آن مورد عرضي ندارم. ديگر اين‏كه وسايل خطوط ارتباطي عبارت است از كشتيراني و هواپيمايي يا وسايل ارتباط جمعي كه مبهم است.
نايب رئيس- شخصي كه اين اصل را تنظيم كرده است لطفاً براي جواب دادن تشريف بياورد.
تهراني- آقاي مكارم حاضرند به عنوان موافق صحبت كنند و جواب همه را بدهند.
نايب رئيس- آقاي مكارم اگر شما آماده‏ايد به سؤالات دوستان جواب بدهيد، تشريف بياوريد.
پرورش- جواب و سؤال ندارد، يك موافق و يك مخالف بايد صحبت كند.
سبحاني- اگر تذكرات عملي شود، نظرات همه تأمين است.
نايب رئيس- اينها تذكرات نيست بلكه همه تغييرات اساسي است.
سبحاني- جناب‏عالي با همان شيوه خاصي كه در بقيه اصول داشته‏ايد جمع‏بندي بفرماييد. اگر در اين اصل هم آن شيوه پسنديده الهي را اعمال بفرماييد، مشكلات حل است. منظور از اين خطوط ارتباط چيست؟ سوم در اين بخش سه بخش خصوصي ...
نايب رئيس- آقاي مكارم پس جناب‏عالي تشريف داشته باشيد و سؤالات را يادداشت كنيد كه در اينجا معطل نشويد و بعد جواب بدهيد. آقاي سبحاني بفرماييد.
سبحاني- ديگر اين‏كه «بخش خصوصي شامل مالكيت آن دسته از صنايع» در اينجا يك «،» مي‏خواهد يا نمي‏خواهد؟ چون صنايع كشاورزي خوانده مي‏شود. (تهراني- يك «،» افتاده است.)
                        مشروح مذاكرات قانون اساسى‏جلسه‏67-51، ص: 1536
نايب رئيس- بلي در اين مورد صبح هم گفته شد و اتفاقاً من اين قسمت را بودم كه آقاي منتظري گفتند در اينجا يك «،» مي‏خواهد. آقاي عضدي شما به عنوان مخالف بفرماييد صحبت كنيد.
عضدي- بسم الله الرحمن الرحيم. ما همان‏طور كه در مبناي حكومت روشن كرديم و در اصل چهارم آمده است، حاكميت از آن خدا است و همه ما به ولايت فقيه معتقديم و اگر به حاكميت الله معتقد نباشيم بالطبع به ولايت فقيه هم معتقد نيستيم. در اينجا هم بايد مبناي مالكيت بيايد، يعني اصل خدا مالكي بايد در اينجا بيايد و در ابتداى اصل نوشته شود كه مالكيت از آن خدا است. مسأله دوم صنايع بزرگ است، منظور از صنايع بزرگ چيست؟ چون صنعت كفش ممكن است بزرگ باشد بنابراين بايد صنايع اساسي مادر ذكر شود و به بزرگي و كوچكي نيست چون يك صنعت ممكن است كوچك باشد ولي اساسي باشد و نبض اقتصاد را در دست بگيرد كه بايد در دست دولت باشد. فعاليت‏هاي كشاورزي و دامداري را كه جناب آقاي منتظري گفتند كاملًا درست است و نبايد دولتي باشد، چون در اين صورت همان اقتصاد كشاورزي متمركز در روسيه مي‏شود كه ديديم شكست خورده است. در مورد تجارت خارجي جناب آقاي صافي فرمودند كه اولًا اين بايد بازرگاني خارجي شود نه تجارت خارجي و حتماً بايد در دست دولت باشد چون مي‏دانيد اين دو اصطلاح ترجمه «edarT» و «senisuB» است. تجارت شامل واردات و صادرات مي‏شود و بازرگاني اعم است و در اينجا بايد بازرگاني دولتي بيايد كه شامل سرمايه‏گذاري در كشورهاي خارج و يا احياناً سرمايه‏گذاري ديگران در داخل باشد. پس اين بايد بازرگاني شود و حتماً در دست دولت باشد. اين بخش بايد ذكر شود بهره برداري از منابع طبيعي زمين، آب و فضا چون فردا ممكن است استفاده از انرژي خورشيد باشد بنابراين بايد روشن بكنيم، و يا گازهايي كه در هوا است و در صنعت مصارف دارند كه در اينجا حتماً فضا هم بايد ذكر شود و جنگل‏ها و مراتع عمومي و وسايل ارتباطي و ارتباط جمعي، كشتيراني، هواپيمايي و راه آهن حتماً بايد در بخش دولتي ذكر شود، و همچنين زمين‏هاي موات و باير، در بخش تعاوني هم آن نكته‏اي كه جناب آقاي منتظري گفتند صحيح است يعني تعاوني عمومي است و در اينجا بايد اضافه كنيم توليد و توزيع و مصرف. در صنعت، كشاورزي، دامداري كه به صورت مالكيت گروهي و شورايي اداره مي‏شود در قلمرو بخش عمومي ذكر شود كه دولت بايد به تدريج اداره واحدهاي توليدي و خدمات در مورد انفال و ثروت‏هاي عمومي مذكور در اصل 1/ 127 را به استثناي صنايع اساسي مادر، يعني در اينجا هم بايد صنايع اساسي مادر استثنا شود، به تعاوني‏ها واگذار كند كه به صورت مالكيت گروهي و شورايي اداره مي‏شوند، و در اينجا باز هم من يك تذكري دارم كه اضافه شود «فعاليت در اين سه بخش نبايد با اصل 127 و ضوابط مندرج در آن مخالف باشد» كه اين يك تأكيدي است كه به نظر من ضروري است.
سبحاني- شما مخالف نبوديد بلكه تذكراتى داشتيد.
عضدي- عرض كردم بنده مخالف مشروط هستم و با اين اصل با اين شكل موافق نيستم‏
نايب رئيس- آقاى يزدى بفرماييد.
يزدي- من دو مطلب دارم كه به صورت خلاصه بيان مي‏كنم، يكى اين‏كه حاصل بحث‏
                        مشروح مذاكرات قانون اساسى‏جلسه‏67-51، ص: 1537
اين شده كه فعاليت‏ها را دو قسم كرده است، بزرگ و كوچك و علت اين كار اين بوده كه هم رغبت افراد را جلب كند و هم جبران خسارتى كه در اثر خرد شدن به وجود مي‏آيد. بنابراين با اين قسمتش موافق هستم كه فعاليت‏هاى بزرگ، مادر و حتى غير مادر آن‏طور كه ايشان فرمودند. من معتقدم حتى غير مادرش را هم دولت مي‏تواند تصدى داشته باشد و به اين دليل است كه تجارت بايد قيد شود و تجارت خارجى بزرگ را دولت مي‏تواند انجام دهد و كوچكش را ملت و بخش خصوصى هم مي‏توانند انجام دهند كه اين يك مطلب است كه اصلاح مي‏شود. مطلب ديگر اين است كه «با برنامه‏ريزى منظم و صحيح» اين يك مفهوم كلى و مجملى است كه قبلًا بوده و هميشه بايد در قانون از كلمات مجمل پرهيز كنيم. اين جمله اگر نباشد اشكالى ندارد. «دولتى، تعاونى و خصوصى استوار است» و به جمله «با برنامه‏ريزى ...» احتياجى ندارد. (منتظرى- يعنى بودنش ضرر دارد؟) بلى چون مجمل است. (منتظرى- آقاى رشيديان جناب‏عالى موافقيد يا مخالف؟)
رشيديان- من چند نكته داشتم كه آقاى عضدى گفتند و خود جناب‏عالى هم فرموديد. يكى اين‏كه خطوط ارتباطى يعنى خطوط دريايى، هوايى، زمينى و وسايل ارتباط جمعى كه منظور راديو و تلويزيون است (منتظرى- وسايل ارتباطى تلگراف و تلفن است.) در پيش نويس گروه هفت همه اين مسائل آمده و بعد نمى‏دانم به چه علت حذف شده است و گمان مي‏كنم كه جنگل‏ها و غيره هم در آن بوده است. در اين اصل در آن جمله آخر «رشد و توسعه اقتصادى كشور گردد و سبب ضرر و زيان» بگوييم «و سبب ضرر و زيان اقتصادى جامعه نشود با رعايت مصالح عمومى» و اين «با رعايت مصالح عمومى» اضافه شود. يك مسأله ديگر هم كه اشاره شد من فكر مي‏كنم اين مالكيت در اسلام مشروط است يعنى تحت ضوابط و شرايطى است كه قبلًا گفته شده احتكار، ربا و غيره بنابراين در يك جامعه اسلامى همان‏طور كه آقاى دكتر عضدى گفتند مالكيت از آن خدا است و حق بهره‏بردارى و مالكيت اعتبارى از آن همه مسلمانها است.
نايب رئيس- آقاى مهندس دانش‏راد بفرماييد.
مهندس دانش‏راد- من اصولًا با اين اصل موافقم ولى نظراتى هم دارم. يكى اين‏كه در جايى كه نوشته‏اند معادن بزرگ بهتر است بنويسيد منابع زير زمينى و دريايى كشور چون منابع دريايى هم بايد رويش دقت شود. يكى هم مسأله بازرگانى خارجى است كه به خاطر مشاغل ارزى. به خاطر تنظيم سياست دولت بايد حتماً در دست دولت باشد منتها آنجاهايى كه در اختيار مردم قرار مي‏گيرد با تعرفه‏هاى گمركى و تنظيم مقررات ساليانه سهميه، دولت مي‏گويد مردم با اين شرايط مي‏توانند اين كالا را وارد بكنند يا وارد نكنند. بنابراين اصولًا مقررات بازرگانى خارجى بايد با نظارت دولت باشد و الا تمام سرمايه‏هاى مملكت از كشور خارج مي‏شود و آنجايى كه نوشته‏اند «آب‏رسانى» آب‏رسانى ممكن است باعث يك سوء تفاهمى بشود و مثلًا بگويند واحدهاى كوچك، بنابراين در آنجا بايد نوشته شود «سدها و شبكه‏هاى عمومى تأمين آب و آبيارى» كه جزء فعاليت دولت است و آن قسمتى كه مربوط به وسايل ارتباط جمعى كه منظور راديو و تلويزيون است. در بند 3 هم من پيشنهادم اين است به جاى اين‏كه مالكيت را در اول مطلب بنويسيم، چون بخش خصوصى شامل فعاليت آن دسته از صنايع كشاورزى است اينجا مالكيت را برداريم و در سطر سوم بگذاريم كه مالكيت اين بخش تا جايى كه از محدود قوانين‏
                        مشروح مذاكرات قانون اساسى‏جلسه‏67-51، ص: 1538
اسلام خارج نشود، حمايت مي‏شود. مطلب ديگر فعاليت‏هاى بزرگ كشاورزى كه جناب آقاى منتظرى ايراد دارند. به نظر من شايد منظور اين بوده است كه اين واحدهاى بزرگ كشت و صنعت كه الان دارد ملى مي‏شود كه واحدهاى خيلى بزرگ است اينها را دولت اداره كند بنابراين قاعدتاً اينها بايد در اختيار دولت باشد.
نايب رئيس- آقاى ربانى املشى بفرماييد.
رباني املشي- ى ك مقدار زيادى از مطالب من گفته شد فقط يك اصلاح راجع به بخش خصوصى دارم كه قيد شده اگر اين بخش تا جايى كه از محدوده قوانين اسلام خارج نشود و موجب رشد و توسعه اقتصادى كشور باشد و سبب ضرر و زيان اقتصادى جامعه نشود به جاى «سبب ضرر و زيان» بگذاريم «و به نظام عدل اسلامى زيان وارد نياورد» چون تا موقعى بخش خصوصى مي‏تواند فعاليت بكند كه نظام اقتصادى اسلام را آن‏طور كه اسلام مي‏خواهد بر هم نزند و اگر بنا باشد كه بر هم بزند، حكومت جلويش را مي‏گيرد.
نايب رئيس- آقاى موسوى زنجانى بفرماييد.
موسوي زنجاني- «تفصيل ضوابط و قلمرو هر سه بخش را قانون معين خواهد كرد» در اينجا اضافه شود «هر سه بخش را با هم بر طبق موازين عدل اسلامى معين خواهد كرد».
نايب رئيس- آقاى موسوى جزايرى بفرماييد.
موسوي جزايري- من اول در مورد فعاليت‏هاي بزرگ كشاورزي و دامداري مي‏خواستم مطالبي بگويم كه آقاي مهندس دانش‏راد گفتند.
نايب رئيس- اگر مطلب تازه‏اي دوستان دارند بفرمايند، چون اگر دوستان بگويند كه قبلًا گفته شد كه خودش مقداري وقت مي‏گيرد.
موسوي جزايري- دوم در مورد بخش تعاونى شامل شركت‏هاى تعاونى توليد و توزيع مي‏باشد كه يك كلمه «از قبيل» يا «مانند» بايد اينجا گفته شود كه منحصر نشود و شامل خدمات يا چيزهاى ديگر بشود كه انحصار در اين دو قسم ندارد.
نايب رئيس- آقاى پرورش بفرماييد.
پرورش- در اين اصل كه مالكيت سه بخش دارد با اصل بعدى منافات دارد، براى اين‏كه ذكر شده بر پايه سه بخش است در حالى كه يك بخش ديگر هم اضافه شده است. جواب دادند كه مالكيت شخص همان مالكيت خصوصى است يعنى اگر جواب مي‏دهند كه مالكيت شخص همان مالكيت خصوصى است، بايد عرض كنم كه ذكرش به عنوان يك اصل هيچ نياز نيست، و اگر آن نيست پس مالكيت در نظام اقتصادى بر پايه چهار بخش است.
نايب رئيس- خير، اين اصطلاح نيست البته اصطلاح خصوصى و شخصى دو اصطلاح است، اما آن بالا ننوشته‏اند كه نظام اقتصادى جمهورى اسلامى ايران بر پايه چند نوع مالكيت است آنها نوشته‏اند نظام اقتصادى جمهورى اسلامى ايران بر پايه سه بخش دولتى و تعاونى و خصوصى است يعنى بخش اقتصادى خصوصى، نه مالكيت خصوصى. بنابراين در ابتداى اصل اصولًا مقسم عبارت است از نوع فعاليت‏هاى اقتصادى. اگر در بالا روى اصل گفته شده است «نظام اقتصادى جمهورى اسلامى ايران بر پايه سه بخش است». آقاى حجتى بفرماييد.
                        مشروح مذاكرات قانون اساسى‏جلسه‏67-51، ص: 1539
حجتي كرماني- ايراد به بالا منتقل مي‏شود.
پرورش- ى عنى قبلًا قرار بود درباره مالكيت اصلى نوشته شود كه نظام مالكيت معين بشود اگر ذكر نشده اين اشكال بايد خود اصل وارد شود. يكى ديگر در بخش دولتى ذكر شده است «كه به صورت مالكيت عمومى در دست دولت متمركز است» و با توجه به اصل‏هاى قبل كه تصويب شد بايستى ترتيبى اتخاذ شود كه اصل عدم تمركز براى دولت باشد. ذكر اين‏كه در دست دولت متمركز است با اصول قبلى منافات دارد. اشكال ديگر اين‏كه در بخش خصوصى بعد از «و سبب ضرر و زيان اقتصادى» ذكر شود «استقلال كشور را هم به خطر نياندازد».
نايب رئيس- آقاى اشراقى بفرماييد.
اشراقي- بسم الله الرحمن الرحيم. من خيال نمي‏كردم اين اصل اسلامى يعنى اين مسأله اين قدر مطرح شود و مورد نقض و ابرام آقايان بشود. البته در خارج به اسلام و قوانين عمل نشده است و بى‏سروسامانى‏هاى زيادى ما داريم نه تنها در قسمت مالكيت بلكه در تمام شؤون حياتى ما يك اشكالات و نابسامانى‏هايى هست و اينها هيچ كدام راجع به قانون و شرع اسلام نيست. قوانين اسلامى به طورى است كه تمام حدود و قيود را ملاحظه كرده و براى هر عصر و امتى صلاحيت دارد تنها عمل نشده است. حالا شكوه و گله آقايان از اين‏كه مانديم و بيچاره شديم و بى‏خانه هستيم و بى‏ملك و فلان اينها خيال مي‏كنند كه از ناحيه مالكيت شخصى در اسلام آمده است، در حالى كه اسلام قائل به مالكيت است و محدود نيست و انسان مي‏تواند روزى پانزده تومان، هزار تومان و يا يك ميليون تومان دخل كند. ضوابط اين را كتب فقهيه در باب معاملات نه يك باب نه دو باب بلكه ابواب فقه همه‏اش ناظر به اين است كه مملكات و نواقل شرعى چيست و آنها حدود و قيودى دارد و در آنها هم اختلافى نيست اگر اختلافى باشد در يك جزئياتى است و فقه شيعه را كه در دست ما است يك فقيه نوشته است و امروز هم ننوشته‏اند، از عصر ائمه است. در واقع در چهارده قرن زير و رو شده و جاده‏اش كوبانده شده است. اگر ما در پياده كردن اين اصول و اين قوانين اشتباهات و مسامحاتى داشته‏ايم در تحقيق مبانى فقه‏مان هيچ‏گونه سستى نكرديم، حتى بعضى از مسائلى كه امروز به درد ما نمي‏خورد آنها را هم همين روزها بحث مي‏كنيم، مسأله عبيد و عباد و مانند اين مسائل. اين مسائل طورى نيست كه مثلًا به ترتيبى كه جناب آقاى ربانى شيرازى صبح مستوفى اشاره كردند و به بهترين طرزى جواب دادند به پاره‏اى احاديثى كه بعضى‏ها در كتب مواعظ و اخلاق مى‏بينند و به علما و فقها مي‏تازند و خيال مي‏كنند كه اينها نديده‏اند. (ربانى املشى- اين مطالب كه مطرح نيست.) پس مالكيت اسلام محترم است، و بعد از اين جدال‏ها و بحث‏ها كه شد فقط اين را به صراحت اينجا بنويسيد و نترسيد. اگر از يك جماعتى مي‏ترسيد جماعت ديگرى هم آن طرف است و به ما اعتراض خواهند كرد و خواهند گفت: ايتها العصابه، علماى اسلام آنجا رفتيد و نشستيد و راجع به مالكيت اسلام هر چه گفتند گوش داديد. اين را به صراحت در اين قانون بنويسيد. آن وقت براى دولت انفال را نوشته‏ايد و حدود و قيود را هر چه بوده تعيين كرده‏ايد. در اين اصل مسامحه نفرماييد ما هم اينجا گفتيم خدا هم شاهد است و شما و يك عده‏اى هم كه شنيديد شاهدند كه ما قصورى نكرديم. مالكيت در اسلام هست و محدود نيست، ولى ظلم نيست و حدودش در كتب فقهيه موجود است. (خامنه‏اى- شما سخنگوى اسلام‏
                        مشروح مذاكرات قانون اساسى‏جلسه‏67-51، ص: 1540
هستيد و آقايان اطلاع ندارند.) (يكى از نمايندگان- محدود به حدود شرعى است.) (هاشمى‏نژاد- محدود است برادر.) مالكيت در اسلام محدود نيست و حدود و ضوابط آن در ابواب فقه است.
نايب رئيس- اجازه بفرماييد مثل اين‏كه باز جلسه ما تبديل مي‏شود به يك سمينار مفصل بحث پيرامون اين‏گونه مسائل گسترده.
رباني املشي- از بحث خارج مي‏شوند و حضرت عالي كنترل نمي‏فرماييد، قرار بود هر كسي ايرادي و اشكالي درباره اين اصل دارد آن را ذكر كند، درباره تاريخچه اقتصاد اسلام و مالكيت اسلام و فقها و رساله و غيره نبايد بحث كرد.
نايب رئيس- آقاي حيدري بفرماييد.
رباني شيرازي- پنجاه و يك نفر صبح امضاء كردند كه اين را قبول داريم ديگر خواندن اينها لزومي ندارد و همين آقاي حيدري نوشته‏اند و امضاء كرده‏اند.
نايب رئيس- شما خودتان هم امروز اول جلسه نيامديد. در اول بحث شد و من از آقايان سؤال كردم كه آيا اين اصل به صورتي آماده شده كه ما بتوانيم با يك موافق و يك يا حداكثر دو موافق و دو مخالف تمام كنيم. (يزدي- به اضافه يك اصلاحات جزئي مي‏توانيم تمام كنيم.) ولي من هنوز اصلاحات جزئي نديده‏ام غير از يكي دو نفر كه اصلاحاتشان جزئي بود بقيه همه اصلاحاتشان مطلبي بود، چون اصلاحات جزئي يعني اصلاح عبارتي نه اصلاح مطلبي و آقايان اصلاحاتشان مطلبي است و اين نشان مي‏دهد كه اصل آن‏طور كه بايد آماده نشده است و فعلًا بيست و سه نفر براي صحبت نام نويسي كرده‏اند و به قول آقاي صدوقي يك عده‏اي هم رزرو هستند يعني همين‏طوري كه جلو مي‏رويم به پنجاه و هشت نفر مي‏رسيم.
حيدري- خيلي از مطالب را آقايان گفتند و بعد هم ممكن است آقايان بفرمايند. من درباره اين اصل و اصل بعدي موافقم الا اين‏كه دو نكته‏اي كه فعلًا به نظرم باقيمانده است عرض مي‏كنم. يكي اين است كه اين سه بخش بايد از حمايت قانون جمهوري اسلامي برخوردار باشند و آيا اين جمله‏اي كه در آخر آمده است يعني اين شرايطي كه براي بخش سوم نوشته شده به نظر مي‏رسد كه اين هر سه بخش مقيد به اين قيود بشود تا از حمايت قانون جمهوري اسلامي برخوردار شود، كه عبارت اين‏طور نوشته شود «فعاليت در هر يك از اين سه بخش تا جايي كه از محدوده قانون الي آخر ... مورد حمايت قانون جمهوري اسلامي مي‏گردد» اينجا اضافه شود كه اين قيود به هر سه بخش بخورد و مطلب ديگر اين است كه چون در بعضي موارد هر يك از اين سه بخش بنمايد. در آخر اصل اين جمله اضافه شود «مقام رهبري در حدود ولايت فقيه برحسب ضرورت و مصالح مسلمين در هر يك از اين سه بخش حق اظهار نظر و تصرف دارد».
نايب رئيس- آقاي خامنه‏اي بفرماييد.
خامنه‏اي- شما مي‏فرماييد چرا بعد از مذاكرات صبح دوباره بحث مي‏شود، براي اين‏كه اين متن آن چيزي كه صبح بحث و توافق شد نيست. (نايب رئيس- مگر اين متن هماني كه صبح بحث شد نيست؟) نه اين‏طور نبود چون من صبح در جلسه بودم و متن به اين صورت نبود و آقايان هم شاهدند.
                        مشروح مذاكرات قانون اساسى‏جلسه‏67-51، ص: 1541
نايب رئيس- پس شما براي چه رأي داديد؟
طاهري اصفهاني- متن خوانده شد و رأي آورد و اين متن غير از آن است.
نايب رئيس- چطور چنين چيزي مي‏شود؟
منتظري- من حاضرم متني كه نوشته‏ام بخوانم و رأي بگيريم. (تهراني- بفرماييد.) من هر وقت اجازه دادند متن را مي‏خوانم.
نايب رئيس- آقاي خامنه‏اي بفرماييد.
خامنه‏اي- غير از تذكراتي كه آقايان دارند، ما راجع به مالكيت عمومي انفال بحث كرده‏ايم مالكيت خصوصي هم حدودش معلوم بوده يا يك اصل خاصي خواهد آمد. به نظر مي‏رسد تمام محور بر آن است كه بخش تعاوني كه يك چيز جديدي است، اينجا ابداع شود و يا اگر وجود خارجي دارد ما اين را تصويب و قانوني كنيم و در تمام اينها از همه مجمل‏تر و لرزان‏تر و ضعيف‏تر همين است براي اين‏كه بخش تعاوني برخلاف آن‏چه كه من صحبت كردم و صبح هم با آقاي دكتر اوشانا صحبت كردم مطالب ايشان راجع به شركت تعاوني بود و شركت تعاوني نوع خاصي در شركت‏ها است يك جور انتفاعي است و يك جور تعاوني است و مبنايش مالكيت خصوصي است و قابل انتقال است برخلاف نظر آقايان كه مي‏خواستند يك چيز واسطه‏اي باشد. بنابراين بخش تعاوني اصلًا ماهيتش معلوم نيست يا چيزي كه آقاي رباني خواندند «كلخوز و سلخوز» امثال اينها آن هم باز يك شكل خاصي دارد كه مي‏دانم منظور آقايان نيست. ما اگر اينجا يك چيزي را بدون اين‏كه هويتش و شكل حقوقيش معلوم باشد در آينده به شعبه‏اي كه بسيار حساس است و محور ارتباط اين دوتا هست و فوق العاده هم مهم است، به علت اين‏كه عملي نبوده و سؤال‏انگيز بوده و مقنن بعدي نتوانسته منظور ما را درك كند و رويش قانون بگذارد، معوق خواهد ماند. بنابراين بخش تعاوني بيش از همه مورد نظر است و بيش از همه ضعيف است. ما بايد اينجا اين را جدا كنيم و نيازي به آن دو بخش قبلي نداريم و يك اصل جداگانه بكنيم يا اين‏كه آن را تعريف كنيم كه بخش تعاوني آيا قابل انتقال هست يا نيست؟ استيجاري است؟ تمليك دولت است؟ چون بعد مي‏خواهيم ما اراضي دولتي و سرمايه دولتي را در اختيارشان بگذاريم، قابل انتقال هست يا نيست؟
نايب رئيس- آقاي حجتي بفرماييد.
حجتي كرماني- عرض كنم من درباره اين اصل كه به طور كلي نظام اقتصادي را معين مي‏كند قبلًا دو ماده خدمتتان داده بودم كه امروز صبح به آقايان دادم كه در اين منظور شود ولي مچاله شده‏اش را به من دادند، مثل اين‏كه نخوانده بودند. عرض كنم اگر بخواهد صحبت شود من مي‏خواهم اين جا روي اين طرح خودم صحبت كنم و روي اين اصل من صحبتي ندارم.
نايب رئيس- آقاي موسوي بفرماييد. (موسوي- نظر من توسط ديگران گفته شد.) آقاي كياوش بفرماييد.
كياوش- اگر در اين اصل مواد انواع مالكيت‏ها است كه اين بخش دوم يعني بخش تعاوني روشن نيست. تعاوني معمولًا نوع اجراي مالكيت است نه نوعي از مالكيت، به اين ترتيب اگر منظور از بخش تعاوني انفال است و «واو» هم «واو عطف» نيست كه ثروت‏هاي عمومي پشت سرش آمده باشد، اينجا روشن قيد شود كه مراد از بخش دوم مالكيت‏هاي ملي‏
                        مشروح مذاكرات قانون اساسى‏جلسه‏67-51، ص: 1542
است و طرز مصرفش هم كاملًا روشن بشود.
نايب رئيس- آقاي رحماني بفرماييد. (رحماني- اشكال من هم مطرح شد.) آقاي بشارت بفرماييد.
بشارت- اگر عبارت اول يعني دو سطر اول اصل را رأي بگيريد خيلي خوب است و ديگر اين بحث‏ها هم نمي‏شود وانگهي بندهاي يك و سه را ما در اصول قبلي مورد بحث قرار داده‏ايم. بند مربوط به تعاون كه به قول برادر خامنه‏اي بايد يك مقدار توضيح داده شود و اين‏كه اگر انفال و ثروت‏هاي عمومي را به صورت تعاون قرار بدهيم، صبح گفتند كه تعاوني‏ها به صورت ارث به وراثشان مي‏رسد. آيا انفال را اگر دولت به صورت تعاوني قرارداد بعداً از راه ارث به بچه‏هايشان مي‏رسد يا نه؟
نايب رئيس- آقاي ضيائي بفرماييد.
دكتر ضيائي- من همان‏طوري كه امضاء هم كرده‏ام با اين اصل موافقم، ليكن در انجام و بافت آن تذكرات يا سؤالاتي دارم. يكي همان «نظام اقتصادي جمهوري اسلامي ايران» منظور هدف است و پايه يا مراد نظام مالكيت است كه در اينجا دولتي مخلوط شده است با خصوصي و تعاوني، چون اصولًا تعاوني كه الان در كشور است يعني تعاوني توليد و توزيع كه تعاوني مصرف دوتا است، تعاوني توليد و توزيع ملكيت و قابل ارث و امثال آن است ولي تعاوني مصرف قابل انتقال نيست و فقط منظور اين است كه جنس ارزان‏تر و مرغوب‏تر به دست شركاء برسد. اگر منظور فعاليت است، از هم جدا بشود، مالكيت و فعاليت. يك مطلب ديگر اين‏كه آقايان هم تذكر دادند يعني خطوط ارتباطي، كشتيراني يا مثلًا فعاليت‏هاي وسيع نه فعاليت‏هاي بزرگ و اين قسمت هم كه خارج از فعاليت بخش دولتي و بخش تعاوني است يعني بند 3، بايد به كلي حذف بشود براي اين‏كه معني اين بند اين است كه اگر در آن قسمتي كه دولت يك سرمايه‏دار بزرگي است مي‏تواند فعاليت بكند، ماشين وارد بكند، فرش وارد بكند و شما حق نداريد و اين چون موهم اين معني است، فكر مي‏كنم زائد است و بايد به صورتي انجام پيدا كند و عرضه بشود.
نايب رئيس- آقاي هاشمي‏نژاد بفرماييد.
هاشمي‏نژاد- يك مطلب راجع به تعاوني بود كه آقاي خامنه‏اي تذكر دادند كه بايد كيفيت كارش روشن شود، دومي نگراني است كه من قبلًا عرض كردم و حالا تشديد شده است ملاحظه بفرماييد الان درست مثل مالكيت زمين مي‏ماند، آيا شما مي‏توانيد به طور كلي يك كلمه مالكيت زمين در اين جامعه طرح كنيد؟ در جامعه‏اي كه هنوز خالص نشده و جو ناسالمي دارد؟ ديروز ماتحت شماره 127 اصلي گذرانديم كه ثروت‏هايي كه از طريق ربا، روابط نامشروع، وابستگي با رژيم و سوء استفاده به دست آمده بايد خالص بشود پس زمينه ناخالص در جامعه ما وجود دارد و در اين شرايط ناخالص اين را بدون قيد و شرط طرح كردن معنايش اين است كه فردا باز هم جور ديگري مي‏تواند از اين مطلب سوء استفاده بكند. اين يك موضوع و آن‏چه نگراني بنده را اضافه كرده اين است كه انفالي كه ديروز تصويب كرديم، جزء ضروريات فقه اسلام است و اين‏كه اينها جزء ثروت عمومي است و بايد در اختيار دولت قرار گيرد ولي امروز آمديم و اين را برگردانديم به اين صورت كه در انفال هم دولت بايد به صورت تعاوني عمل كند، در حالي كه وضع تعاوني هنوز روشن نيست و به نظر من براي سرمايه‏داراني كه سرمايه‏هايشان را
                        مشروح مذاكرات قانون اساسى‏جلسه‏67-51، ص: 1543
از طريق نامشروع جمع كرده‏اند، قابل سوء استفاده است و در واقع با چسباندن اين مسأله به آن اصل، خاصيت آن را هم كم كرديم. مسأله سوم اين است كه در آنجايي كه بخش خصوصي مالكيت را مشخص مي‏كنيم چندتا قيد گذاشتيم ولي من در اينجا يك وسوسه‏اي دارم نظير وسوسه‏اي كه يكي از برادرانمان قبلًا داشتند كه در همه جا بنويسيم با تصويب رهبر. در اينجا هم مبناي مالكيت را البته به طور عمده ما چون روي آن دو محور مشخص كرديم راجع به انفال اصل بعد و مسأله‏اي كه هر كس مالك كار خودش است، بنابراين اضافه بكنيم با توجه به اصول فلان و فلان كه در اين جامعه سوء استفاده نكنند، اين نگراني را هم بايد داشته باشند كه در اين جو ناخالص اگر اين اصول پياده شود، فردا تعاوني مي‏افتد به دست عده‏اي سرمايه‏دار و آنها بهره‏برداري مي‏كنند و اين خلاف آن چيزي است كه آقايان مي‏خواهند بنويسند اين را مشخص بايد بكنيم.
نايب رئيس- آقاي منتظري بفرماييد.
منتظري- من همين متن را اصلاح كرده‏ام و مي‏خوانم تا ببينم نظر آقايان چيست.
نايب رئيس- لطفاً يك لحظه تأمل بفرماييد. دوستان بعضي‏ها نظر داده بودند كه متن، غير از متني است كه صبح تهيه و براي چاپ داده شده است. اين متن دست نويس را مي‏خوانم لطفاً تطبيق كنيد ببينيم تغيير كرده يا عين همان است. (منتظري- متني كه ما تنظيم كرده بوديم با اين فرق دارد.) منظور من متني است كه به دبيرخانه داده‏ايد، مي‏خواهيم ببينيم جريان چه بوده است، صحت جريان مجلس به نظر من يكي از مهم‏ترين مسائل است و نبايد خدشه‏دار بشود پس من مي‏خوانم تا معلوم بشود كه آيا تغييري پيدا شده است يا نه: «نظام اقتصادي جمهوري اسلامي ايران بر پايه سه بخش دولتي، تعاوني و خصوصي با برنامه‏ريزي منظم و صحيح استوار است.
1- بخش دولتي شامل كليه صنايع بزرگ و مادر و معادن بزرگ و فعاليت‏هاي بزرگ كشاورزي و دامداري و تجارت خارجي، بانك‏داري، بيمه، تأمين نيرو و آب‏رساني و وسايل خطوط ارتباطي و مانند آن مي‏شود كه به صورت مالكيت عمومي در دست دولت متمركز است.
2- بخش خصوصي شامل شركت‏هاي تعاوني توليد و توزيع مي‏باشد. دولت موظف است نسبت به انفال و ثروت‏هاي عمومي مذكور در اصل ... حتي المقدور به صورت تعاوني عمل كند.
3- بخش خصوصي شامل مالكيت بخش دولتي و تعاوني است. اين بخش تا جايي كه از محدوده قوانين اسلام خارج نشود و موجب رشد و توسعه اقتصادي كشور گردد و سبب ضرر و زيان اقتصادي جامعه نشود، مورد حمايت قانون جمهوري اسلامي مي‏گردد.
تفصيل ضوابط و قلمرو هر سه بخش را قانون معين خواهد كرد» هيچ تفاوتي كه نكرده است؟ (رباني املشي- هيچ تغييري نكرده است.) (همهمه نمايندگان) (تهراني- صبح يك عده‏اي جلسه را زود ترك مي‏كنند و آخرين متن تنظيم شده را نمي‏بينند.) آقاي دكتر ضيائي بفرماييد.
دكتر ضيائي- صبح همين متن خوانده شد.
رباني شيرازي- همه پنجاه و يك نفر هم امضاء كرده‏اند كه موجود است.
منتظري- اجازه بدهيد من توضيح بدهم.
                        مشروح مذاكرات قانون اساسى‏جلسه‏67-51، ص: 1544
مكارم شيرازي- بنده اسم نوشته‏ام اجازه بدهيد من توضيح بدهم.
رشيديان- امضاها جدا از متن بود.
نايب رئيس- علت اين‏كه من در اين مسائل معتقد به دقت هستم همان است كه عرض شد. مهم‏ترين مسأله در واحدهاي جمهوري اسلامي اين است كه كار آن واحد روي صحت عمل و دقت باشد بنابراين دوستان اگر از مطلبي دقيقاً اطلاع ندارند، مطرح نكنند.
منتظري- اجازه بدهيد من توضيح بدهم (همهمه نمايندگان).
خامنه‏اي- اولًا نبايد وانمود شود كه اينجا اتفاقي افتاده و اين مسأله در بيرون مورد سوء استفاده واقع شود چون ما صبح‏ها در جلسات مشترك كار مي‏كنيم و در جلسه علني براساس آن تصويب مي‏كنيم و اگر تغييري هم كرده باشد باز جلو اظهار نظر ما را نگرفته‏اند و اظهار نظر هم مي‏كنيم اما اين‏كه من اين حرف را زدم و شما دنبالش را گرفتيد، زياد درباره اين اصرار نداشته باشيد چون يك مورد حتي مورد مخالفت همه واقع شد و حتي منتهي به ترك جلسه از طرف آقاي طاهري اصفهاني شد و آقاي مكارم فرمودند اين را اختصاصاً آقاي دكتر بهشتي نوشته‏اند و ما هم چيزي نگفتيم به دليل اين‏كه سوء نيتي احراز نمي‏شد و من هم سوء نيتي نداشتم (نايب رئيس- من اصلًا توجه نداشتم كه شما گفتيد.) ثانياً صبح آقاياني كه تشريف داشتند و به قول خودشان بيرون نرفتند و من هم خودم در تمام جلسه حضور داشتم و اصل پيشنهاد دوتا بود جدا از هم، يكي سه نحو مالكيت و يكي آن حدودي كه ما اول بحث كرديم و گفتيم آخرش ولايت فقيه هم بگذاريم هر دو جداگانه دست آقاي منتظري بود براساس دومي بحث شد و رأي‏گيري شد و بعد تنفيذ كردند. در ضمن آقاي رباني شيرازي يك چيزي از يك كتاب خواندند كه مورد توجه قرار گرفت، مجموعه اين بحث‏ها ... (رباني شيرازي- اين‏طور نيست.) (يزدي- بهتر است اين بحث را ختم كنيم) (همهمه نمايندگان- زنگ رئيس.)
نايب رئيس- اجازه بدهيد آقاي منتظري توضيح بدهند.
منتظري- اجازه بدهيد من توضيح بدهم.
صافي- ما صراحت را از دست داده‏ايم. اينجا هر متني كه مي‏نويسيم باز هم تحت تأثير جو خارج خراب و خلاف شرع مي‏شود. آن اصلي كه اول نوشته بوديم مختصر بود، نظام مالكيت دولتي را وقتي كه شرح مي‏دهيد مي‏بينيد كه اينها درست نمي‏شود شما بياييد همان صراحت را پيشه كنيد و اسلام را بنويسيد و عرضه بكنيد اين اشكالات هم مرتفع مي‏شود. وقتي امضاء مي‏كنيم باز مي‏آييم مطابقت مي‏كنيم و مي‏بينيم درست نيست آخر واقعاً يك فكري بكنيد.
نايب رئيس- آقاي منتظري بفرماييد. (رباني شيرازي- عده‏اي از امضاءكنندگان قيد كرده‏اند با اصلاحات لفظي.) آقايان هم با اصلاحات لفظي موافقند. بفرماييد آقاي منتظري.
منتظري- در اين‏كه ما مطمئن هستيم متني كه به دبيرخانه مجلس داده مي‏شود، همان متن را تكثير مي‏كنند و در اختيار مي‏گذارند، شكي نيست. اول من خودم راجع به اين سه بخش متني تهيه كرده بودم وقتي براي آقايان خواندم اولش آقاي رباني تشريف نداشتند بعد هم مطابق آن‏چه خواندم رأي گرفتيم، رأي دادند و بعد آقاي رباني آمدند و متني را از يك كتاب خواندند و بعد آقاي دكتر بيت اوشانا يك متني را تهيه كردند يعني همان را به عبارت ديگري نوشته بودند آقاي رباني املشي آمدند و خواندند و گفتند اين بهتر است و دادند به آقاي رباني،
                        مشروح مذاكرات قانون اساسى‏جلسه‏67-51، ص: 1545
آقاي مكارم هم آنجا بود من هم يك مقدارش را بودم و بعد رفتم كه اينها با هم آن سه بخش را تنظيم كردند بعد من ديگر نبودم كه آن‏چه را كه تنظيم كردند براي آقايان خواندند يا نه، اين را نمي‏دانم ... آن را كه من اول خواندم و رأي گرفتم كمي با اين فرق مي‏كرد، حالا اگر آقايان اجازه مي‏دهند من همين متن را با اصلاحات لفظي مي‏خوانم اگر آقايان صلاح مي‏دانند، رأي بدهند. آقاي عضدي يك متن ديگري را داده‏اند ولي من همين متن را با اصلاحات مي‏خوانم.
نايب رئيس- با آن اصلاحي كه مورد نظر دوستان است بخوانيد.
حجتي كرماني- آن اصلاحي كه من گفتم با مقدمه بود كه آقاي رباني اشاره كردند يك مقدار مفصل‏تر از اين اصلاحات است.
نايب رئيس- اجازه بدهيد آقاي منتظري بخوانند.
منتظري- «نظام اقتصادي جمهوري اسلامي ايران بر پايه سه بخش دولتي، تعاوني و خصوصي با برنامه‏ريزي منظم و صحيح استوار است.
1- بخش دولتي شامل كليه صنايع مادر و معادن بزرگ و بازرگاني خارجي، بانك‏داري، بيمه، تأمين نيرو، آب‏رساني‏هاي بزرگ، هواپيمايي، كشتيراني و وسايل ارتباطي و رسانه‏هاي گروهي و مانند آن مي‏شود كه به صورت مالكيت عمومي در اختيار دولت قرار دارد.
2- بخش تعاوني شامل شركت‏هاي تعاوني توليد و توزيع در شهر و روستا مي‏باشد. دولت نيز موظف است (نيز را براي اين اضافه كرديم كه بگوييم دو نوع تعاوني است) نسبت به انفال و ثروت‏هاي عمومي مذكور در اصل .... حتي المقدور به صورت تعاوني عمل كند.
3- بخش خصوصي شامل مالكيت آن رشته از كشاورزي، دامداري، صنعت، بازرگاني و خدمات مي‏گردد. (به جاي بازرگاني، تجارت بگذاريم بهتر است) كه از محدوده فعاليت بخش دولتي و تعاوني ...» بقيه‏اش را من تغييري نداده ام. (موسوي تبريزي- اين خوب است.) من مي‏گويم اين متن رأي مي‏آورد.
نايب رئيس- اگر آقايان نقد و تذكر تازه ندارند ...
موسوي جزايري- آقا اين بحث شده و اضافات هم در ورقه آمده و اين ورقه درست است.
هاشمي‏نژاد- تعاوني يك عنصر تازه‏اي است كه مي‏خواهد در اين كشور به وجود بيايد. وقتي در قانون اساسي اساس كارش مشخص نباشد، چطور مي‏توانند بعداً مشخص كنند؟
رباني شيرازي- بعد از تعاوني در پرانتز بنويسيد (يا گروهي) كه معلوم بشود مراد از تعاوني چيست؟
نايب رئيس- نه آقا غير از آن مي‏تواند باشد. آقاي مكارم شما مطالب تازه‏اي داريد يا همان نقطه نظرهايي است كه دوستان گفتند؟
مكارم شيرازي- عرض بنده دو سه مطلب مختصر است. يكي فلسفه اين اصل است كه براي همه آقايان واضح بوده مي‏خواستند يك اقتصاد اسلامي بنويسند كه نه سرمايه‏داري و كاپيتاليسم غربي باشد و نه سوسياليسم شرقي و اين سه بخش بر آن اساس تنظيم شده و همه در اين سه بخش موافقند و اما جريان اين‏كه اين مسأله تنظيم شد، همان است كه قبلا متن نوشته شد و بعد آقاي دكتر متن ديگري تهيه كرد و بعد هر دو با هم تلفيق شد بعد نتيجه براي همه خوانده شد ننها چون بحث طول كشيد و آقايان خسته بودند بعضي‏ها توجه نكردند كه دوتا متن با هم تلفيق شده است و اين سوء تفاهم پيش آمد.
                        مشروح مذاكرات قانون اساسى‏جلسه‏67-51، ص: 1546
كريمي- من به اين مطلب آقاي مكارم اعتراض دارم.
نايب رئيس- آقاي كريمي اجازه بفرماييد.
مكارم شيرازي- آقايان منتظري و رباني شيرازي و رباني املشي در جريان بودند كه هر دو متن با هم تلفيق شد و بعد هم به خط آقاي رباني شيرازي پاكنويس شد و داده شد به دبيرخانه و تغييري هم پيدا نكرد. و اما ايرادي كه آقايان مي‏كنند، بعضي ايرادها هست كه اصلًا وارد نيست.
نايب رئيس- پس بفرماييد پشت تريبون و آن ايرادهايي را كه وارد نمي‏دانيد به عنوان موافق دفاع كنيد تا اصل را بتوانيم به رأي بگذاريم.
مكارم شيرازي- بسم الله الرحمن الرحيم. همان‏طوري كه عرض كردم فلسفه تنظيم اين اصل اين بوده است كه اقتصاد اسلامي مطرح شود و زيربناي آن نشان داده شود و ثابت شود كه اقتصاد اسلامي نه اقتصاد كاپيتاليستي است و نه سوسياليستي و نه تلفيقي از آن دو، منتها ايراداتي كه آقايان كردند بعضي‏ها اصلًا وارد نيست مثلًا عده‏اي از آقايان گفتند با اصل بعد منافات دارد، چرا؟ به علت اين‏كه سه نوع مالكيت در اين اصل آمده و نوع چهارمي در اصل مطرح است. اصل بعدي مسأله مالكيت شخصي است، اين اصل مربوط به فعاليتها و كارهاي اقتصادي از قبيل كشاورزي، تجارت و صنايع است و اصلًا هيچ ارتباطي به آن اصل ندارد ... (سبحاني- نوشته «بخش خصوصي شامل مالكيت آن دسته از صنايع ...») در اصل نوشته شده است اقتصاد جمهوري اسلامي در اين سه بخش خواهد بود، يعني فعاليت اقتصادي. اگر در لابلاي بحث اشاره به مالكيت شده، مسأله حصر مالكيت به هيچ وجه مطرح نيست بلكه حصر غير از مسأله حصر، مالكيت دو نوع است، از جمله بعضي از آقايان فرمودند چرا مسأله خدا مالكي در اينجا نشده است. اين مسأله قبلًا صحبتش شد و روي آن رأي گرفته شد و آقايان اظهار نظر كردند كه خدا مالكي يك مالكيت است، در اين عبارت نگنجانديم. اين چيزي است كه قبلًا هم روي آن بحث شده بود برخي از آقايان گفتند كه مقام رهبري را اضافه كنيم كه اصلًا وارد نيست ولو اصل مطلب درست است، به علت اين‏كه اينجا همه ذيلش نوشته شده بر طبق قوانين، قوانين مي‏رود مجلس و از مجلس آينده و شوراي نگهبان اضافه مي‏شود، بنابراين يك سلسله اشكالات وارد نيست، اما يك سلسله اشكالات فقط تغيير عبارتي بود بدون اين‏كه محتوا چندان تغييري پيدا بكند كه بنده آنها را يادداشت كرده‏ام. يكي از آقايان فرمودند كه بنويسيم با رعايت مصالح عمومي، يكي از آقايان گفتند «به طوري كه اقتصاد به خطر نيفتد» خوب، اين دو عبارت يكي است و فرقي با هم ندارند، يكي از آقايان فرمودند «به نظام اقتصاد عدل اسلامي زيان وارد نشود» خوب، زيان وارد نكند، به خطر نيفتد، مصالح عمومي رعايت بشود، اين عبارت‏ها از تغييرات آساني است كه در هر اصلي مي‏توانيم بدهيم بنابراين، اين دسته ... (موسوي تبريزي- آقاي مكارم جواب اشكال من چه شد؟) داشتم عرض مي‏كردم و من همه اشكالات را در سه بخش خلاصه كردم، آنهايي كه وارد نبود، آنهايي كه صرفاً تغيير عبارت بود و الفاظ را تغيير مي‏داد و محتوا يكي بود و بخش سوم اشكالاتي كه در حدود اصلاح عبارات و
                        مشروح مذاكرات قانون اساسى‏جلسه‏67-51، ص: 1547
همان چيزهايي كه تا به حال داشتيم. تا در اينجا خيلي از اصول را خوانديم، يك جمله اضافه يا كم كرديم، يك استثناء زديم، يك قيد اضافه كرديم. از جمله اشكالاتي كه كردند اين است كه گفتند بعد از تعاوني توليد و توزيع، مصرف هم اضافه بشود. بعضي از آقايان گفتند كه مسأله تجارت خارجي تبديل به بازرگاني خارجي بشود كه بازرگاني اشاره به سرمايه‏گذاري در خارج است ولي تجارت همين است كه الان معمول است و تجار از خارج واردات و صادراتي دارند، خوب اين اصلاحات حق است و وارد، ما هم كه اين اصل را با همكاري آقايان تنظيم كرديم الان كه مي‏خواهيم مي‏بينيم يك جاهايي از آن كم و زياد بشود ليكن اين در حد اصلاح است، اين قسمتش را بنده وارد مي‏دانم كه بايد اصلاح بشود، آن هم كه تفاوت تغيير است لزومي ندارد، آن هم كه اصلاح غير وارد است مي‏گذاريم كنار، فلسفه اصل هم كه معلوم است چيست. اين خلاصه عرض بنده بود. (هاشمي‏نژاد- آقاي مكارم جواب سؤال بنده را نداديد.) مي‏گويند دو نوع تعاوني داريم، بسيار خوب يك نوعش را هم اضافه مي‏كنيم.
موسوي تبريزي- اين قيد را كه در بخش خصوصي آورده‏اند كه بايد مضر بر اقتصاد نباشد بايد حذف شود يا در هر سه، قيد شود.
مكارم شيرازي- ما مگر هميشه از اين اصلاحات نداشتيم؟ اينها را هم اصلاح مي‏كنيم.
هاشمي‏نژاد- آقاي مكارم اين مسأله را چكار مي‏كنيد؟ جامعه ما يا خالص است يا ناخالص، اگر خالص است اين اصل 127 را كه ديروز تصويب كرديم چه مي‏شود؟ اگر ناخالص است اين را اگر بدون قيد و شرط تصويب كنيم و بفرستيم فردا ممكن است بيفتد دست كساني كه سوء استفاده مي‏كنند همان‏طوري كه در گذشته كردند، يعني مي‏شود يك سيستمي مثل سيستم گذشته. چه اشكالي دارد اضافه شود كه «اين بخش كه مالكيت گروهي است بايد با نظارت دولت به گونه‏اي عمل شود كه كساني كه مالكيت اموال آنها براساس اصول 2/ 127 و 3/ 127 و اصول ديگر اقتصادي مطرح در قانون اساسي محرز شناخته شده است، شركت داشته باشند» كه جاي سوء استفاده هم نباشد؟
نايب رئيس- آقاي مكارم بفرماييد.
مكارم شيرازي- با يك كلمه شروع كه ما در بخش 3 بگذاريم كار درست مي‏شود، همه مسأله حل مي‏شود يعني «اموال مشروع را به كار بياندازند» با عده‏اي از دوستان معتقدم كه غرض از اين اصل زيربناي اقتصاد اسلامي كشور است همان‏طوري كه هاشمي‏نژاد از يك امواجي مي‏ترسد. (هاشمي‏نژاد- ما از هيچ امواجي نمي‏ترسيم فقط از اين مي‏ترسيم كه اين جامعه سيستمش باقي بماند و باز انفال و تعاوني بيفتد به دست ديگران.) همه ما مي‏خواهيم طوري بشود كه نه شرق استفاده كند و نه غرب و نه تمايلي به سوسياليست پيدا كنيم و نه تمايلي به كاپيتاليست. بنده نظرم اين است اين عبارات را به هر صورتي كه مي‏خواهيد اصلاح كنيد اشكالي ندارد ولي زير بناي اقتصاد اسلامي اگر نباشد و ما از اين بحث بگذريم فردا ممكن است كساني بيايند و اقتصاد مملكت را به اين سمت يا به آن سمت بكشانند و ما مسؤوليت داريم در مقابل اين امر، زيرا مسأله اقتصاد از بسياري مسائل لااقل مهم‏تر است و بايد محكم كاري كرد.
نايب رئيس- اجازه بفرماييد به يك جمع‏بندي برسيم دو پيشنهاد خوانده مي‏شود يكي پيشنهادي است فشرده كه مي‏خوانم: «نظام اقتصادي جمهوري اسلامي بر پايه سه بخش دولتي، تعاوني و خصوصي استوار است. تفصيل ضوابط و قلمرو هر سه را قانون معين خواهد كرد.» اين‏
                        مشروح مذاكرات قانون اساسى‏جلسه‏67-51، ص: 1548
يك پيشنهاد، يكي هم پيشنهاد آقاي منتظري كه با تفصيل مي‏باشد و با اصلاحاتي كه آقايان صبح مذاكره كرده‏اند.
رباني املشي- اصلاحات آقاي منتظري نظريات خودشان است. ملاحظاتي كه ديگران داشتند هيچ در نظر نگرفته‏اند.
نايب رئيس- بسيار خوب من اينها را با دست به رأي مي‏گذارم اول اين مسأله را. (حجتي كرماني- اين پيشنهاد من اولويت ندارد؟) اولويت كه خير ولي قرار بود سركار صبح در گروه بخوانيد.
حجتي كرماني- صبح مجال صحبت به ما نرسيد نوشته را هم دادم به آقاي دكتر آيت و ايشان هم دادند به آقاي مكارم.
نايب رئيس- حالا همان پيشنهاد را بخوانيد.
حجتي كرماني- من اين‏طور پيشنهاد كردم كه ما اين اصل را در دو اصل خلاصه بنويسيم، اول نظام اقتصاد جمهوري اسلامي ايران بر پايه عدالت اجتماعي و تأمين حقوق و آزادي فرد استوار است با آزادي فردي و هر گاه آزادي فردي به حقوق و عدالت اجتماعي صدمه بزند آزادي فردي محدود مي‏گردد. اين ديد اصلي اقتصاد است حالا اصل بعدي را بر پايه اين استوار مي‏كنيم. اصل بعدي اين است: سرمايه‏داري و فئوداليزم در نظام اقتصاد جمهوري اسلامي محكوك است. اين را به صراحت اعلام مي‏كنيم كه اين دوتا محكوم است همين سرمايه‏داري كه در كتاب‏هاي اقتصادي توقيف شده و نظامي است كه با صنعت جديد آماده است همان كه در اقتصاد هست دولت بايد «نظام اقتصادي جديد را» كه اين جمله مشخص مي‏كند كه ما نظام اقتصادي سابق را واژگون مي‏كنيم يك نظام جديدي به وجود مي‏آوريم و آن نظام براساس مالكيت‏هاي دولتي، عمومي و خصوصي بر طبق قانون استقرار بخشد كه ما اينجا چون نظام سرمايه‏داري را نفي كرديم معلوم است كه اين مالكيت خصوصي كه مي‏آوريم آن مالكيت خصوصي است كه در اسلام است نه در نظام فاسد امروز. يك چنين طرحي است و حاضرم از اين دفاع كنم و صحبت كنم.
مكارم شيرازي- همان‏طوري كه سرمايه‏داري محكوم است سوسياليسم هم محكوم است.
نايب رئيس- دوستان عنايت بفرمايند، دوستاني كه ....
هاشمي‏نژاد- آخر اضافه كردن اين پيشنهاد من چه ضرري مي‏زند؟ اين را توضيح بفرماييد پيشنهاد اين است كه اين قيدها اضافه شود كه همان مالكيتي كه اينجا رويش انگشت گذاشتيد آنها مي‏توانند شركت كنند همان قيودي كه گذاشته‏ايد، قيد اين است «بخش تعاوني شامل شركت‏هاي تعاوني توليد و توزيع مي‏باشد، اين بخش كه مالكيت گروهي است بايد با نظارت دولت آن‏گونه عمل شود كه تنها كساني كه مالكيت اموال آنها براساس اصول 2/ 127 و 3/ 127 و اصول ديگر اقتصادي مطرح در قانون اساسي محرز شده است از آن بهره‏برداري كنند».
نايب رئيس- بخش سه هم همين‏طور است.
هاشمي‏نژاد- يعني بخش خصوص آنجا را هم كه عرض كردم مقيد بكنيم با توجه به اصول چند و چند، اينها چيزهايي است كه تا اينجا مشي كرديد و جلوي سوء استفاده را هم گرفته‏ايد اضافه كردن است چه اشكالي دارد؟
نايب رئيس- از آقايان بپرسيد به من ربطي ندارد از من سؤال نفرماييد.
                        مشروح مذاكرات قانون اساسى‏جلسه‏67-51، ص: 1549
هاشمي‏نژاد- كسي كه به من جواب نمي‏دهد، چه اشكالي دارد كه جلوي سوء استفاده گرفته شود؟
نايب رئيس- بحث سر اين نيست كه اشكال دارد، بحث سر اين است كه ضرورت دارد يا نه. آقايان مي‏گويند وقتي ما در اصل قبلي نوشتيم كه دولت موظف است اين‏گونه با سرمايه‏ها عمل كند ديگر اصل بعدي معلوم است كه با آن اصل نمي‏تواند منافاتي داشته باشد.
هاشمي‏نژاد- شما دو سه تا اصل طرح كرديد كه اين جامعه كنوني را از نظام و بافت قبلي پاك كنيد اگر براي اين طرح كرديد من هم مي‏گويم همان چيزي كه شما تصويب كرديد مقيد كنيد تعاوني با شركت كساني باشد كه مالكيت آنها براساس اين اصول است.
دكتر ضيائي- اين روشن است. (هاشمي‏نژاد- اگر روشن است بنويسيد.) آقايان اجازه بفرماييد اكنون به يكايك از بندها دوستان نظرشان را خواهند فرمود. موافقين با اصل به همين شكلي كه در متن چاپ شده بدون هيچ‏گونه تغيير دست بلند كنند. (قرشي- آقاي بهشتي اين را بند بند رأي نگيريد.) (عده كمي دست بلند كردند) رأي كافي نياورد حالا موافقين با اين متن كه مي‏خوانم دست بلند كنند: «نظام اقتصادي جمهوري اسلامي ايران بر پايه سه بخش دولتي و تعاوني و خصوصي با برنامه‏ريزي منظم و صحيح استوار است.
1- بخش دولتي شامل كليه صنايع مادر، معادن بزرگ و بازرگاني خارجي، بانك‏داري، بيمه، تأمين نيرو و آب‏رساني‏هاي بزرگ، هواپيمايي و كشتيراني و وسايل ارتباطي و رسانه‏هاي گروهي و مانند آن مي‏شود كه به صورت مالكيت عمومي در اختيار دولت قرار دارد». (سبحاني- آقا بند بند رأي نگيريد.) موافقين با اين بند با اصلاحاتي كه شد دست بلند كنند (سي و هفت نفر دست بلند كردند) حالا اجازه بفرماييد يك بار ديگر بخوانم (خامنه‏اي- اگر فعاليت‏هاي كشاورزي را هم اضافه كنيد رأي مي‏آورد.) پس حالا يك مرتبه ديگر مي‏خوانم: «بخش دولتي شامل كليه صنايع مادر و معادن بزرگ و بازرگاني خارجي و فعاليت‏هاي بزرگ كشاورزي و دامداري و بانك‏داري، بيمه، تأمين نيرو و آب‏رساني‏هاي بزرگ، هواپيمايي، كشتيراني و وسائل ارتباطي و رسانه‏هاي گروهي و مانند آن مي‏شود كه به صورت مالكيت عمومي در اختيار دولت قرار گيرد.» موافقين دست‏شان را بلند كنند (عده كمي دست بلند كردند) اين هم رأي كافي نياورد.
دكترضيائي- اولي خوب بود شايد در شمارش رأي اشتباه روي داده باشد. با حذف كشاورزي و دامداري يك‏بار ديگر بخوانيد و رأي بگيريد.
نايب رئيس- از آقايان منشي‏ها تقاضا مي‏كنم كه آراء را در دو بخش شمارش كنند كه اشتباهي پيش نيايد. دو مرتبه مي‏خوانم: «بخش دولتي شامل كليه صنايع مادر و معادن بزرگ و بازرگاني خارجي، بانك‏داري، بيمه تأمين نيرو و آب‏رساني‏هاي بزرگ، هواپيمايي، كشتيراني و وسايل ارتباطي و رسانه‏هاي گروهي و مانند آن مي‏شود كه به صورت مالكيت عمومي در اختيار دولت قرار دارد.» موافقين دست بلند كنند (چهل و هفت نفر دست بلند كردند.) (دكتر ضيائي- دخانيات جزو كدام يك از اين دو بخش است؟ زيرا بعد از نفت پردرآمدترين شركت‏ها است.) اين را قانون بعداً معين مي‏كند. آقاي غفوري بفرماييد.
گلزاده غفوري- گو اين‏كه اين طرح مستقلي است، اين مسأله رسانه‏هاي گروهي در نظام جديد را نبايد در اختيار دولت بگذاريد. اگر اين مطلب را حذف كنيد. شايد يك دو رأي اضافه بياورد كه ملت بتوانند خودشان راديو تلويزيون مستقل داشته باشند.
                        مشروح مذاكرات قانون اساسى‏جلسه‏67-51، ص: 1550
نايب رئيس- شما آقاي دكتر كم توجهي نفرماييد راديو و تلويزيون كه يك چيز ساده نيست بنابراين وقتي مي‏خواهند درستش كنند ... (گلزاده غفوري- راهش را باز بگذاريد.) اين مي‏شود مثل دستگاه‏هاي تبليغاتي كشورهاي سرمايه‏داري كه فقط با پول آگهي‏ها و تبليغات تجارتي معرفي و اداره مي‏شود. حالا شما چه پيشنهادي داريد مگر اين كار ميسر است؟
مكارم شيرازي- آقا بين مديريت و سرمايه‏گذاري فرق است سرمايه‏گذاري را دولت مي‏كند اما مديريتش ممكن است زير نظر مجلس شوراي ملي باشد.
نايب رئيس- بند 3 را مي‏خوانم:
 «بند 2- بخش تعاوني شامل شركت‏هاي تعاوني توليد و توزيع در شهر و روستا مي‏باشد دولت نيز موظف است نسبت به انفال و ثروت‏هاي عمومي مذكور در اصل 1/ 127 حتي المقدور به صورت تعاوني عمل كند» موافقين دست بلند كنند. (سي و شش نفر دست بلند كردند) پس اين را نمي‏توانيم بگذاريم جزو اين اصل.
دكتر ضيائي- اگر راجع به اين موضوع توضيح داده شود رأي مي‏آورد.
نايب رئيس- هم صبح آقايان توضيح دادند و هم امروز. (يكي از نمايندگان- راجع به تعاوني يك توضيحي بدهيد شايد رأي بياورد.) آقايان اگر راجع به تعاوني توضيح مي‏خواهيد يك بحث خيلي مفصل بايد بشود زيرا تعاوني‏ها انواع و اقسام گوناگون دارند، البته تعاوني‏هاي اقتصادي را مي‏گويم نه مؤسسات اعانه. در نظام‏هاي مختلف با مقررات مختلف ولي همه اينها يك قدر مشترك دارد، و قدر مشترك در همه اينها اين است كه انگيزه اقتصادي اشخاص را بتواند برانگيزد و احساس كنند كه به سود خودشان و آنهايي كه با هم در آن تعاوني فعاليت مي‏كنند، گام بر مي‏دارند بنابراين انگيزه در آنها به وجود بيايد و ضمناً در آن طرف به تمركز ثروت هم نينجامد بنابراين، اين در طرف انواع و اقسام تعاوني‏ها است ديگر اگر بخواهيد سراغ يكي يكي واحدهايش در نظام‏هاي مختلف با قوانين مختلف برويد عرض كردم يك بحث خيلي مفصلي است. منظور از اعانه عبارت است از مؤسسات غير انتفاعي، ولي اينها اين جوري نيست مثلًا زميني را دولت در اختيار يك گروهي مي‏گذارد و مي‏گويد به طور جمعي روي اين كار كنيد و بايد با چه مقرراتي كار كنيد و بازده كارتان هم مال خودتان. اينها از نظر توراث و مالكيت و حق فروش محدوديت‏هايي دارد و يا اصلًا ندارد بنابراين مقدار زيادي محدوديت در آن است اما برانگيختن اين‏كه اشخاص كار بيشتر و بهتري بكنند در آن وجود دارد، در حقيقت مقدار زيادي از نتايج اقتصادي به اصطلاح فعاليت‏هاي خصوصي را دارد و مقدار زيادي از مضار آن را هم ندارد، به اين گفته مي‏شود با شكل‏هاي بسيار مختلف چون شكل‏هاي بسيار مختلف دارد. (همهمه نمايندگان) عرض كردم فعاليت و آقايان نبايد اين را با مالكيت مخلوط كنيد.
پرورش- در اينجا سه بخش است كه در دوتاي آن مالكيت ذكر نشده است.
نايب رئيس- اصلًا هيچ كدامش احتياج به قيد مالكيت ندارد. خوب اجازه بفرماييد من بار ديگر با اين توضيح كه داده شد از دوستان خواهش كنم رأي نهايي‏تان را بدهيد يا مي‏ماند يا بايد جور ديگري رويش عمل بشود. حالا مي‏خوانم:
 «بند 2- بخش تعاوني شامل شركت‏هاي تعاوني توليد و توزيع در شهر و روستا مي‏باشد دولت نيز موظف است نسبت به انفال و ثروت‏هاي عمومي مذكور در اصل 1/ 127 حتي المقدور
                        مشروح مذاكرات قانون اساسى‏جلسه‏67-51، ص: 1551
به صورت تعاوني عمل كند» موافقين دست بلند كنند (سي و شش نفر دست بلند كردند.) پس رأي كافي نياورد. بند 3 را مي‏خوانم:
 «بند 3- بخش خصوصي شامل مالكيت آن رشته از كشاورزي، دامداري، صنعت، تجارت و خدمات مي‏گردد كه خارج از محدوده فعاليت بخش دولتي و تعاوني است.»
صافي- تا همين جا رأي بگيريد.
نايب رئيس- بسيار خوب موافقين با اين قسمت دست بلند كنند (سي و پنج نفر دست بلند كردند) حالا ذيلش را مي‏خوانم: «اين بخش تا جايي كه از محدوده قوانين اسلام خارج نشود و موجب رشد و توسعه اقتصادي كشور گردد و سبب ضرر و زيان اقتصادي جامعه نشود، مورد حمايت قانون جمهوري اسلامي مي‏گردد». موافقين با اين ذيل دست بلند كنند (سي و پنج نفر دست بلند كردند) ملاحظه مي‏فرماييد كه اين اصل بند اولش چهل و هفت و بند دومش سي و شش و بند سومش سي و پنج رأي با شقوق مختلف دارد. حالا اين متن را مي‏خوانم و به رأي مي‏گذارم:
 «نظام اقتصادي جمهوري اسلامي بر پايه سه بخش دولتي، تعاوني و خصوصي استوار است. تفصيل ضوابط و قلمرو هر سه را قانون معين خواهدكرد» موافقين با اين دست بلند كنند (سي و سه نفر دست بلند كردند).
موسوي تبريزي- پيشنهاد من را هم به رأي بگذاريد.
نايب رئيس- براى اين‏كه آقاي موسوي هم صبح و هم حالا روي اين پيشنهاد تأكيد داشتند و براي اين‏كه بدانند آراء از نظر مطرح شدن در اين مجلس فرقي نمي‏كند پيشنهاد ايشان را مي‏خوانم: «نظام اقتصادي جمهوري اسلامي ايران بر پايه سه نوع مالكيت دولتي، تعاوني و خصوصي استوار است. تفصيل ضوابط و قلمرو هر سه را قانون معين خواهد كرد» موافقين با اين دست بلند كنند (سي و يك نفر دست بلند كردند) رد شد.
3- طرح اصل 5/ 127
نايب رئيس- اصل 5/ 127 كه علي كل حال بايد مطرح شود قرائت بشود.
اصل 5/ 127- مالكيت شخصي كه از طريق مشروع به دست آمده است محترم است. شرايط آن را قانون معين مي‏كند.
نايب رئيس- در اين اصل بحثي نيست؟ (يزدي- بايد بنويسيم «مالكيت اموال شخصي از طريق مشروع» تا درست باشد.) مالكيت را از طريق مشروع به دست مي‏آورد يعني كسب مالكيت مي‏كند. بعضي از آقايان مي‏گويند بنويسيد «حدود و شرايط آن را قانون معين مي‏كند» اجازه بفرماييد يكي يكي رأي بگيريم. (حجتي كرماني- مالكيت غير مشروع اصلًا نداريم.) حالا مي‏خوانم «مالكيت شخصي كه از طريق مشروع به دست آيد» آقاي مرادزهي بفرماييد.
مرادزهي- مالكيت كه يك رابطه است چه جور به دست مي‏آيد؟
نايب رئيس- آقاي مرادزهي انسان نمي‏تواند اين رابطه را به دست بياورد اجازه بفرماييد آقا اگر شما «و به دست آمده است» را برداريد معني كاملًا همان است يعني «مالكيت شخصي از طريق مشروع محترم است شرايط آن را قانون معين مي‏كند».
منتظري- بنويسيد «مالكيت شخصي كه از طريق مشروع به دست مي‏آيد محترم است.
                        مشروح مذاكرات قانون اساسى‏جلسه‏67-51، ص: 1552
حدود آن را قانون معين مي‏كند» يعني به جاي «شرايط»، «حدود» بنويسيم.
نايب رئيس- حالا بنده اين را به رأي مي‏گذارم «مالكيت شخصي از طريق مشروع محترم است. حدود آن را قانون معين مي‏كند» موافقين دست بلند كنند. (عده كمي دست بلند كردند) اين در همه قوانين حتي در قانون اساسي هم هست.
انواري- آقاي بهشتي اين‏طور بنويسيد «مالكيت شخصي نسبت به اموالي كه از طريق مشروع به دست آمده است».
نايب رئيس- اين هم كه رأي نياورد.
يزدي- اگر يك كلمه اضافه شود اشكال برطرف مي‏شود.
دكتر آيت- آقاي يزدي اشكال در كلمه نيست اشكال در مجموعه است آن اصل بالايي مجموعه‏اش با اين مي‏تواند تصويب شود يعني اين اصل با اصل بالايي مربوط است.
نايب رئيس- اصل 5/ 127 مالكيت شخصي كه از طريق مشروع به دست آمده است.
موسوي تبريزي- به عقيده بنده اين را بگذاريد براى فردا صبح كه اين دوتا اصل را ما تنظيم بكنيم و تصويب بشود و بعداً روي اين بحث كنيم.
نايب رئيس- آقاي موسوي اين چه فرمايشي است؟ اگر فردا هم آورديد و اين تصويب نشد كار مجلس را تمام مي‏كنيم؟ كار مجلس كه نبايد معطل بماند.
اشراقي- اگر اين دو اصل به تصويب نرسد ما به آنها رأي نمي‏دهيم.
مكارم شيرازي- ما نظام مالكيت اسلام را مي‏خواهيم درست كنيم.
نايب رئيس- كسي كه مخالف اين نيست آقايان ديروز و امروز وقت را تلف كرديد و نتوانستيد تنظيم كنيد.
موسوي اردبيلي- شما چرا تحميل مي‏كنيد؟ بگذاريد اكثريت هرچه گفت تبعيت بشود.
مكارم شيرازي- اين اصل چهل و هفت رأي آورد. مسأله اين است كه آيا مي‏خواهيم از اين بگذريم؟
نايب رئيس- خير، امشب دو سه نفر را مسؤول كنيد با توجه به جميع اين تذكراتي كه داده شد اصلي را آقايان تهيه كنند و فردا هم مطرح كنند و بياورند به جلسه، اما اين مطلب غير از اين است كه حالا اين وقتي را كه داريم يك اصل ديگر را مطرح نكنيم اين پيشنهاد را گفتم معني ندارد. حالا وقت نماز است و اگر آقايان موافقت دارند (يزدي- بگذاريد براي فردا) آن‏كه خواهد بود نظر اين است كه اصل بعدي را بخوانيم يا جلسه را تعطيل كنيم. (اكثر نمايندگان- جلسه را تعطيل كنيد)
4- پايان جلسه‏
نايب رئيس- خوب با اجازه دوستان جلسه را تعطيل مي‏كنيم. جلسه ختم مي‏شود.
 (جلسه ساعت هفده و سي دقيقه پايان يافت)
نايب رئيس مجلس بررس نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏67-51، ص: 1553
                        جلسه پنجاه و هفتم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده و بيست دقيقه روز نهم آبان ماه 1358 هجري شمسي برابر با نهم ذيحجه 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- تمديد مهلت مجلس بررسي نهايي قانون اساسي به مدت 15 روز
2- بيانات نايب رئيس به مناسبت عيد سعيد قربان‏
3- طرح و تصويب اصل 4/ 127 (اصل چهل و چهارم)
4- طرح و تصويب اصل 5/ 127 (اصل چهل و هفتم)
5- طرح اصل 142
6- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏67-51، ص: 1555
1- تمديد مهلت مجلس بررسي نهايي قانون اساسي به مدت 15 روز
نايب رئيس- بسم الله الرحمن الرحيم. امروز مهلت تمديد شده جلسه ما تمام مي‏شود و آن‏چه از كار ما باقى مانده عبارت است از بخش قوه قضائيه و دو سه اصل از تتمه بخش اقتصاد كه اميدوارم اين اصول دنباله بخش اقتصاد امروز تصويب شود و ان شاء الله بخشى از قوه قضائيه هم به تصويب برسد. به هر حال ممكن است ده پانزده اصل ديگر مانده باشد. پانزده اصل هم در اثناى بررسى‏ها به دليل اين‏كه به اشكالاتى برخورد كرد و حل قسمتى از اين اشكالات متوقف بود. بر فصول بعدى، ترجيح داده شد كه مسكوت عنه بماند تا وقتى كه فصول بعدى تصويب شود، كه بحمدالله تصويب شده است و حالا بر پايه آن‏چه در فصول بعدى تصويب شده مي‏توانيم برگرديم و مجدداً آنها را مورد بررسى و رأى‏گيرى قرار بدهيم. مقدمه هم كه باز بخشى از آن متوقف بود بر اين‏كه ببينيم فصول و محتوايش چه است، بايد به صورت نهايى تكميل و در اينجا مطرح شود. چند روز هم براى بررسى نهايى لازم داريم، به اين ترتيب براى رعايت احتياط يك مهلت معينى را بايد تمديد كنيم.
طاهري اصفهاني- زمان معين نكنيد آقاى بهشتى، هر چند روز كه براى بررسى مواد و اصول باقيمانده لازم بود استفاده خواهيم كرد.
دستغيب- حداقل مدت را تعيين بفرماييد.
مكارم شيرازي- بدون زمان اينجا، جا خوش مي‏شود.
طاهري اصفهاني- همه ما صدها كار و گرفتارى داريم، اين‏طور نيست آقاى مكارم كه اينجا، جا خوش كنيم. (صحيح است)
سبحاني- تمديد بلا مدت درست نيست، يك حداقل و حداكثرى معين كنيد.
تهراني- ى ك هفته آقا، يك هفته بس است.
نايب رئيس- آقاى تهرانى، حدود 25 اصل جمعاً باقى مانده است. به هر حال ما با بعضى دوستان كه شورا مي‏كرديم و الان هم با آقاى منتظرى صحبت كرديم، به نظرمان رسيد كه پانزده روز تمديد كنيم و بعد، ديگر به همت والاى دوستان وابسته است كه اين پانزده روز را به چهارده روز يا ده روز كاهش بدهند.
رباني املشي- فقط يك هفته وقت صرف قوه قضائيه مي‏شود. (دكتر ضيائى- دو هفته خوب است.)
نايب رئيس- بنابراين اگر دوستان موافق باشند همان پانزده روز را معيار قرار مي‏دهيم. يك محاسبه تقريبى نشان مي‏دهد كه تا پانزده روز ان شاء الله تمام مي‏شود و اگر توانستيم زودتر تمامش خواهيم كرد. (نمايندگان- ان شاء الله) پس موافقين با تمديد مهلت مجلس بررسى نهايى قانون اساسى به مدت پانزده روز دست بلند كنند (اكثر دست بلند كردند) با اكثريت‏
                        مشروح مذاكرات قانون اساسى‏جلسه‏67-51، ص: 1556
پنجاه رأى تأييد شد.
2- بيانات نايب رئيس به مناسبت عيد سعيد قربان‏
نايب رئيس- فرصت را غنيمت مي‏شمارم و عيد بزرگ اسلامى، عيد قربان را به حضور دوستان و به حضور ملت مسلمان ايران و همه ملت‏هاى مسلمان جهان و به امام امت تبريك مي‏گويم و اميدوارم كه اين عيد براى ملت ما و امت بزرگ اسلامى بركات فراوان عمراه داشته باشد و حجاج امسال ايران حامل پيام‏هاى نوينى براى همه حجاج سراسر جهان در ميعادگاه و ميقات الهى، سرزمين پاك مكه باشند، ان شاء الله.
3- طرح و تصويب اصل 4/ 127 (اصل چهل و چهارم)
نايب رئيس- چون دوستان از وقت قبل دستور استفاده نفرموده‏اند وارد دستور مي‏شويم. ما اين اصلى را كه ديروز تهيه شده بود، امروز صبح با همكارى دوستان به اين صورت در آورديم كه ملاحظه مي‏فرماييد و اميدوارم تصويب شود. (منتظرى- هيچ اميدوار نباشيد.) و اميدوارم دوستان توجه بفرمايند كه اين اصول را قبلًا مورد بررسى قرار داده‏ايم و به حد كافى بحث كرده‏ايم ولى به هر حال چون تعداد نمايندگان حاضر در جلسه پنجاه و دو نفر بيشتر نيست، اگر دوستان فكر مي‏كنند كه باز هم اين اصول رأى كافى براى تصويب نخواهد آورد فعلًا برويم سراغ اصول قوه قضائيه و بعد دوستان هر مقدار وقتى كه مي‏خواهند صرف تغيير و تبديل و تكميل اينها بفرمايند تا وقت اين مجلس را تلف نكنيم.
منتظري- به هر حال من با اين اصول به اين ترتيب كه اينجا نوشته شده مخالفم و مي‏خواهم دلايل مخالفتم را بگويم. من حق ندارم صحبت كنم؟
نايب رئيس- چرا، البته همه كس حق دارد صحبت كند و هيچ مانعى وجود ندارد.
مكارم شيرازي- آقاى منتظرى با آن اصلى كه بر اين اصول اضافه شد، در جلسه صبح موافقت كردند حالا دبه مي‏كنند.
تهراني- خوب آقاى منتظرى اگر مخالف‏اند يك رأى هم بيشتر ندارند، رأى‏گيرى شود.
موسوي قهد ريجاني- اول با دست رأى بگيريد اگر رأى آورد آن وقت با ورقه رأى‏گيرى شود.
نايب رئيس- اصولى كه براى بخش اقتصاد، البته به دنبال اصل ديروز طرح تهيه شده به اين صورتى است كه ملاحظه مي‏فرماييد. پس اجازه بفرماييد خوانده شود.
اصل 4/ 127- اقتصاد جمهورى اسلامى ايران داراى سه بخش است:
دولتى، تعاونى يا گروهى، خصوصى.
ضوابط، قلمرو و شرايط مالكيت در هر يك از اين سه بخش را با رعايت تقدم مصالح عمومى بر مصالح فردى و گروهى قانون معين مي‏كند.
اصل 5/ 127- مالكيت شخصى كه از راه مشروع باشد محترم است. ضوابط آن را قانون معين مي‏كند.
اصل 6/ 127- صنايع مادر، معادن بزرگ، بانك‏دارى، بيمه تأمين نيرو، سدها و شبكه‏هاى آب‏رسانى و آبيارى بزرگ، پست و تلگراف و تلفن، رسانه‏هاى گروهى، هواپيمايى،
                        مشروح مذاكرات قانون اساسى‏جلسه‏67-51، ص: 1557
كشتيرانى و راه آهن و مانند اينها بخش دولتى را تشكيل مي‏دهد.
نايب رئيس- با اين‏كه به اندازه كافى روى اين اصول صحبت شده باز عده‏اى از دوستان براى صحبت و اظهار نظر اسم نوشته‏اند كه من از خود آقايان نظرشان را مي‏پرسم. آقاى منتظرى صحبت داريد؟ (منتظرى- من مخالفم.) آقاى دكتر آيت (دكتر آيت- مخالفم.) آقاى عضدى (عضدى- مخالف.) آقاى حسينى هاشمى (حسينى هاشمى- موافق.) آقاى ربانى شيرازى (ربانى شيرازى- من يك تذكرى دارم.) آقاى حجتى كرمانى (حجتى كرمانى- من شديداً مخالفم.) آقاى خامنه‏اى (خامنه‏اى- من هم يك تذكرى دارم.) آقاى حيدرى (حيدرى- موافق مشروط.) آقاى دكتر غفورى (گلزاده غفورى- سه نكته بود كه مي‏خواستم يادآورى كنم.) آقاى دكتر نوربخش (دكتر نوربخش- تذكر دارم.) آقاى مقدم مراغه‏اى (مقدم مراغه‏اى- مخالفم.) آقاى طاهرى اصفهانى.
طاهري اصفهاني- زمينه نشان مي‏دهد كه اين اصول رأى نمي‏آورد پس برويد سر اصول مربوط به قوه قضائيه.
نايب رئيس- فعلًا دوستانى كه اينجا اسم نوشته‏اند پنج نفر مخالف هستند.
منتظري- ممكن است با صحبت من و اصلاحى كه در آن مي‏كنيد عده بيشترى موافق شوند و رأى كافى براى تصويب بياورد.
رباني املشي- اگر پنج نفر هم رأى مخالف بدهند، باز رأى به حد نصاب مي‏آورد.
نايب رئيس- بسيار خوب، پس اجازه بدهيد يك نفر مخالف صحبت كند و تذكرات را هم بشنويم و اصلاح كنيم و بعد رأى بگيريم. آقاى منتظرى بفرماييد.
منتظري- اعوذ بالله من الشيطان الرجيم، بسم الله الرحمن الرحيم. ما در اين‏كه در اسلام برنامه اقتصادى داريم شكى نيست. حالا ما بياييم اينجا بنويسيم اقتصاد اسلامى بر سه نحو است: دولتى، گروهى، خصوصى. بعد يك اصل درست كنيم و براى نوع دولتى آن يك چيزهايى را بشماريم ولى براى تعاونى اصلًا انواعش را ذكر نكنيم، در صورتى كه مي‏دانيم در دنيا تعاونى‏هاى مختلفى وجود دارد و بعضى تعاونى‏ها هست كه اصلًا مالكيتش مربوط به اشخاص نيست همين‏طور مالكيت خصوصى روشن نيست كه چگونه است. آيا مردم مي‏توانند مالكيت خصوصى داشته باشند؟ يعنى مي‏توانند كشاورزى و تجارت خصوصى داشته باشند يا نه؟ اگر ما انواع اينها را در اينجا ذكر نكنيم نمي‏گويند اين چه قانون ناقصى است كه در بخش دولتى انواع آن را ذكر كرده‏اند ولى در بخش خصوصى اصلًا يك نوع آن را هم نياورده‏اند و يا بخش تعاونى را تعريف نكرده‏اند؟ به هر حال ما با توجه به اشكالات ديروز و امروز آقا اين قضات دادگسترى براى بررسى اصول مربوط به قوه قضائيه به مجلس تشريف آورده بودند و دوستان ما هم پيش آنها تشريف بردند، اصلًا فرصت نشد كه من اين متن پيشنهادى را كه در حقيقت اصلاح همان متن ديروز است بخوانم كه هر سه بخش را شامل است و به نظر من ديگر اجمالى هم ندارد و مطمئنم با اصلاحات مختصر همه آقايان موافق خواهند شد و نظرشان تأمين مي‏شود. اگر اجازه بدهيد آن را بخوانم. (عده‏اى از نمايندگان- قرائت بفرماييد.) بسيار خوب مي‏خوانم: «نظام اقتصادى جمهورى اسلامى ايران بر پايه سه بخش: دولتى، تعاونى و خصوصى با برنامه‏ريزى منظم و صحيح استوار است.
                        مشروح مذاكرات قانون اساسى‏جلسه‏67-51، ص: 1558
1- بخش دولتى- شامل كليه صنايع مادر و اساسى، معادن بزرگ، بانك‏دارى، بيمه، تأمين نيرو، سدها و شبكه‏هاى آب‏رسانى و آبيارى بزرگ، پست و تلگراف و تلفن، رسانه‏هاى گروهى، هواپيمايى، كشتيرانى، راه و راه آهن و مانند اينها مي‏شود كه به صورت مالكيت عمومى در اختيار دولت قرار داد.» مسأله تمركز هم نيست.
دكتر قائمي- بازرگانى خارجى را فراموش كرديد، ديروز بود.
منتظري- بله، اگر موافق باشند بازرگانى خارجى را هم اضافه مي‏كنيم.
رباني شيرازي- بنويسيد «بازرگانى بزرگ خارجى».
دكتر آيت- بازرگانى كوچك خارجى كه نداريم.
منتظري- آن‏چه كه خواندم مربوط به بخش دولتى بود و اما بخش تعاونى با كم و زياد كردن جملات به اين صورت درآمد كه مي‏خوانم:
 «بخش تعاونى- شامل شركت‏ها و مؤسسات تعاونى توليد و توزيع كه با سرمايه‏گذارى‏هاى كوچك گروهى مردم و يا با مشاركت دولت بر طبق ضوابط اسلامى در شهر و روستا تشكيل مي‏شود.»
هاشمي‏نژاد- ى ك قيد در اينجا اضافه كنيد، بنويسيد «با رعايت اصولى كه در مالكيت در قانون اساسى مطرح شده».
منتظري- ننويسيم بر طبق ضوابط اسلامى؟
خامنه‏اي- نحوه مالكيت تعاونى معلوم نيست. (منتظرى- چرا؟) براى اين‏كه گاهى خصوصى مي‏شود گاهى عمومى، شق ثالثى ندارد.
منتظري- ملاحظه بفرماييد ما نوشته‏ايم «كه با سرمايه‏گذارى كوچك گروهى مردم و يا با مشاركت دولت بر طبق ضوابط اسلامى در شهر و روستا تشكيل مي‏شود.»
نايب رئيس- باز دوستان در مورد تعاون به آن جنبه خاص تعاونى مثل اين‏كه كمتر توجه مي‏فرماييد. منظور از واحدهاى تعاونى، واحدى است كه در آن صاحب سرمايه و كارفرمايى جز خود آنهايى كه در آن شركت به شكلى سهيم‏اند، ندارد. مهم در جنبه تعاونى بودن شركت وقتى در اينجا مقابل خصوصى و دولتى گفته مي‏شود اين نكته است كه در آن شركت سهيم هستند و كارى مي‏كنند چون گاهى مالكيت نيست مثلًا دولت زمين را در اختيار يك واحد تعاونى كشاورزى قرار مي‏دهد ولى در ملك آن تعاونى در نمى‏آورد بلكه به او براى مدت نامحدودى حق استفاده كردن از آن زمين مي‏دهد. به هر حال اختيار سرمايه، يا مالكيت سرمايه و مديريت در دست كسانى است كه در همان شركت با كمك همديگر كار مي‏كنند. اين است كه اين نبايد با شركت سهامى اشتباه شود، بلكه يك نوع خاص ديگرى است.
تهراني- همان متنى را كه خواندند بفرماييد رأى بگيرند.
منتظري- ى ك جمله بود كه من چون احتمال مي‏دادم آقايان با آن مخالف باشند، حذفش كردم و آن جمله اين است «دولت نيز موظف است نسبت به انفال و سرمايه مذكور (در آن اصل) حتى المقدور با رعايت مصالح عامه به صورت تعاونى عمل كند». (نمايندگان- حذفش‏
                        مشروح مذاكرات قانون اساسى‏جلسه‏67-51، ص: 1559
كنيد.) بسيار خوب، حذفش مي‏كنيم. پس اجازه بفرماييد بخش سوم آن را هم بخوانم:
 «بخش خصوصى- شامل آن رشته از كشاورزى، دامدارى، تجارت، صنايع و خدمات مي‏گردد كه مكمل فعاليت‏هاى دولتى و تعاونى است و به وسيله بخش خصوصى انجام مي‏گيرد. تفسير ضوابط و قلمرو و شرايط هر سه بخش را قانون معين مي‏كند.» البته من دو جمله ديگر هم اضافه كرده بودم كه اگر لازم است بنويسيم وگرنه بسته به نظر آقايان است. (نمايندگان- بخوانيد ببينيم چيست؟) آن جمله اين است كه «... در اين بخش و دو بخش ديگر تا جايى كه از محدوده قوانين اسلام خارج نشود و موجب رشد و توسعه اقتصادى كشور گردد و باعث زيان و ضرر جامعه نگردد، مورد حمايت قانون جمهورى اسلامى ايران مي‏باشد.»
عده‏اي از نمايندگان- اين جمله را ديگر لازم ندارد حذف كنيد.
عرب- كشاورزى و دامدارى را در بخش دولتى ذكر كرديد؟
منتظري- نكرديم.
ربانس املشي- جناب منتظرى، جان مطلب در همين جاست. (منتظرى- جان مطلب در كجاست؟) اگر اين ذيلى را كه خوانده‏ايد و عده‏اى گفتند حذف شود، حذف كنيد با وضع موجود هيچ فرقى نمي‏كند. ما تنها قيدى را كه اصرار داشتيم همين بود كه نوشته شود:
 «اين بخش تا جايى كه از محدوده قوانين اسلام خارج نشود و موجب رشد و توسعه اقتصادى كشور باشد و باعث ضرر و زيان جامعه نگردد، موجب حمايت قانون جمهورى اسلامى ايران است.»
منتظري- من نگفتم حذف شود، گفتم كه من اين قيد را قبلًا آورده بودم حالا اگر مي‏خواهيد باشد يا نباشد بسته به نظر و رأى آقايان است. (دكتر آيت- ما با بودن اين ذيل رأى مي‏دهيم.) من هم با ذيل رأى مي‏دهم.
سبحاني- ى ك اشكال اينجا هست، من نمي‏دانم مقصود شما از بخش خصوصى چيست؟ منظور شما از بخش خصوصى اين است كه يك نفر با سرمايه خودش شركتى را اداره كند؟ اگر سه نفر با هم شريك شدند ديگر بخش خصوصى نيست، تعاونى است.
نايب رئيس- ى ك وقتى است چهار نفر خودشان سرمايه مي‏گذارند و خودشان هم كار مي‏كنند البته با رعايت مقررات تعاونى اين مي‏شود تعاونى، ولى اگر يك وقتى اين چهار نفر، يك نفر كارگر هم براى اداره كارشان بگيرند، ديگر تعاونى نمي‏شود.
دستغيب- آقا همين را به رأى بگذاريد.
مكارم شيرازي- اين متن هم همان بحث ديروز است فقط چهارتا كلمه را عوض كرده‏اند، همين حالا به رأى بگذاريد و تمامش كنيد.
نايب رئيس- چون مي‏خواهيم رأى بگيريم، آيا دوستان نسخه ديروز را دارند؟
نمايندگان- بله، نسخه‏هاى ديروز را داريم.
طاهري اصفهاني- آقاى بهشتى، شما آن نظام اقتصادى كه در رژيم گذشته بود مي‏خواهيد به هم بزنيد يا نمي‏خواهيد؟ (منتظرى- مي‏خواهيم به هم بزنيم.) پس يك كار بكنيد، اقلًا يك نظام جديدى عرضه كنيد. (همهمه نمايندگان).
حجتي كرماني- در تأييد فرمايش جناب آقاى طاهرى اصفهانى، اصل مطلب همين است كه آن‏چه ما مي‏نويسيم مشخص كند كه داريم نظام جديد اقتصادى را در مملكت به وجود
                        مشروح مذاكرات قانون اساسى‏جلسه‏67-51، ص: 1560
مي‏آوريم.
نايب رئيس- دوستان توجه بفرماييد اگر نسخه‏هاى قبلى، نسخه‏هاى ديروز خدمتتان هست من اين نوشته را مي‏خوانم شما اصلاح بفرماييد تا بعد با دست رأى بگيريم ببينيم تكليف اين اصل چه مي‏شود «نظام اقتصادى جمهورى اسلامى ايران بر پايه سه بخش دولتى، تعاونى و خصوصى با برنامه‏ريزى منظم و صحيح استوار است.
1- بخش دولتى شامل كليه صنايع مادر و اساسى، بازرگانى خارجى، معادن بزرگ، بانك‏دارى، بيمه، تأمين نيرو، سدها و شبكه‏هاى بزرگ آب‏رسانى، پست و تلگراف و تلفن، رسانه‏هاى گروهى، هواپيمايى، كشتيرانى، راه، راه آهن و مانند اينها مي‏شود كه به صورت مالكيت عمومى در اختيار دولت قرار دارد.
2- بخش تعاونى شامل شركت‏ها و مؤسسات تعاونى توليد و توزيع كه با سرمايه‏گذارى كوچك گروهى مردم يا با مشاركت دولت بر طبق ضوابط اسلامى در شهر و روستا تشكيل مي‏شود.
3- بخش خصوصى شامل آن رشته از كشاورزى، دامدارى، تجارت، صنايع و خدمات مي‏گردد كه مكمل فعاليت‏هاى دولتى و تعاونى است و به وسيله بخش خصوصى انجام مي‏گيرد. مالكيت در اين بخش و دو بخش ديگر تا جايى كه از محدوده قوانين اسلام خارج نشود و موجب رشد و توسعه اقتصادى كشور گردد و باعث ضرر و زيان جامعه نشود مورد حمايت قانون جمهورى اسلامى مي‏باشد. تفصيل ضوابط و قلمرو و شرايط هر سه بخش را قانون معين خواهد كرد».
حالا با دست رأى مي‏گيريم و خواهش مي‏كنم آقايان دقيقاً بشمارند.
رباني شيرازي- اجازه بدهيد اگر مخالفى دارد صحبت كند يك موافق هم جواب بدهد بعد رأى بگيريد.
نايب رئيس- اين متن چيز تازه‏اى نسبت به متن ديروز ندارد.
رباني املشي- اينجا كه نوشته شده است «مالكيت در اين بخش و دو بخش ديگر» اين بخش، آن دو بخش ديگر را هم قاطى كرده است.
حجتي كرماني- شما مي‏توانيد بگوييد در اينجا در بخش دولتى چه چيزى را اضافه كرده‏ايد كه در بخش دولتى رژيم گذشته نبوده است؟ ببينيد اين‏طور عرض مي‏كنم اگر چنان‏چه اين فرمولى را كه شما اينجا نوشته‏ايد طورى باشد كه به شكل ديگرى در رژيم سابق بوده با همين اسامى و با همين ترتيب و با همين شكل و شما نفى رژيم گذشته را هم نكنيد اين مسأله را مشخص نمي‏كند كه آيا شما به صورتى انقلابى عمل كرده‏ايد، يك نظام جديد آورده‏ايد يا اين‏كه تداوم همان نظام است و هنوز جاى بحث دارد. اقلًا اين موضوع براى خود من روشن نيست يك توضيحى به من بدهيد.
نايب رئيس- بنده توضيح مي‏دهم، توضيح من اين است كه اين اصل تفاوتى با رژيم گذشته از نظر نظام و مقررات، نه از نظر عمل ندارد و در مقايسه اين اصل با آن‏چه كه در گذشته بوده چيز تازه‏اى نمي‏بينيم. (حجتى كركانى- من هم همين را مي‏گويم.) اجازه بفرماييد در عمل ما نمي‏گوييم. (يزدى- تقيد به اين‏كه زيان براى جامعه نداشته باشد و طبق مقررات اسلام باشد.) آقاى حجتى من فكر مي‏كنم آن‏چه را كه ما در اقتصاد مي‏توانيم بگوييم كه مسائل‏
                        مشروح مذاكرات قانون اساسى‏جلسه‏67-51، ص: 1561
تازه‏اى دارد در اصول قبلى آمده است. بنده معتقدم در اصول قبلى مسائلى را آورديم كه در نظام قبل نبوده و اينها با مشخصات و ويژگى‏هاى اقتصاد اسلام هم كاملًا انتخاب داشته آن اصول روشنگر نكات تازه‏اى هست ولى من در اين اصل چيز تازه‏اى نمي‏بينم.
منتظري- اينجا مي‏خواهيم نظام اقتصادى اسلامى را معرفى كنيم.
حجتي كرماني- ايراد همين است كه شما وقتى مي‏خواهيد استخوان‏بندى را بنويسيد مي‏گوييد فرقى با گذشته ندارد. اگر آن سرى مطالبى كه در اصول گذشته هست جزء استخوان‏بندى هست و به نظام شكل مي‏دهد، خوب در اينجا بايد بيايد و اگر نيست خوب در مشخصات اصلى ...
نايب رئيس- آقاى ربانى شيرازى مي‏خواهند به سؤال شما جواب بدهند بفرماييد.
رباني شيرازي- اگر ما قطع نظر از اصول قبلى نگاه كنيم همان نظام سابق است ولى اگر آن اصول سابق را رعايت كنيم كاملًا متفاوت با آن است. در رژيم قبلى چه چيز موجب استثمار مردم شده بود؟ انحصار بود، احتكار بود، تمركز ثروت بود، معاملات نامشروع بود، رباخوارى‏ها بود، تبذير و اسراف‏ها بود كه اينها موجب شده بود كه يك جامعه نامتعادل اقتصادى را تشكيل بدهد ولى ما با آن ضوابط و ضوابط ديگرى كه آورديم مانند اموال عمومى و انفال و غيره و اينها را تمام در دست دولت قرار داديم و ديگر فردا مردم نمي‏توانند زمين‏هاى باير را بگيرند و به اسم خودشان ثبت كنند، نمي‏تواند مراتع و جنگل‏ها را بگيرند و ساير منابع طبيعى را، نمي‏توانند معادن را به اسم اين‏كه در زمين‏مان واقع شده اينها را بگيرند، اينها بود كه موجب استثمار و سرمايه‏دارى و سرمايه‏هاى كلان مي‏شد ما در اصول قبلى آمده‏ايم جلوى آنها را گرفته‏ايم و بعد آمده‏ايم يك سيستم مردمى- اقتصادى را بيان كرده‏ايم كه بر پايه آن اصول است و به اين ترتيب نظام اقتصادى سابق تكرار نخواهد شد.
حجتي كرماني- كل مطلب آقاى ربانى در يك كلمه خلاصه مي‏شود يعنى احتكار و ربا و آنهايى را كه فرمودند در كتاب‏هاى اقتصاد اين رژيم را مي‏گويند سرمايه‏دارى اين رژيمى كه تمام اين محسنات را دارد اسمش سرمايه‏دارى است از نظر اصطلاحى براى اين‏كه كلمه سرمايه‏دارى وضع ثانوى دارد، از نظر وضع ثانوى، سرمايه‏دارى و آن‏چه در كتاب اغت اقتصادى هست آن با اسلام مخالفت دارد، نه به معنى ثروت نه به معنى تجارت آزاد نه به معنى بخش خصوصى آن سرمايه‏دارى ....
موسوي اردبيلي- اين دستورى را كه نوشته‏ايد و به دست ما داده‏ايد اگر نمي‏خواستيد به رأى بگذاريد چرا به ما داديد؟
نايب رئيس- به رأى مي‏گذاريم.
حجتي كرماني- من مي‏خواهم بگويم آن‏چه كه آقاى ربانى فرمودند كه نهى شده و در رژيم ما نيست اين در يك كلمه خلاصه مي‏شود و آن سرمايه‏دارى است. شما اينجا بنويسيد نظام سرمايه‏دارى در رژيم جمهورى اسلامى ملغى است يا محكوم است يا هر چيز ديگرى، وقتى اين‏طور شد آن وقت ديگر كل آن مسائلى را كه شما اينجا مي‏آوريد معلوم است كه در يك نظام جديد است و همان‏طور هم كه من ديروز پيشنهاد كردم نوشته شود دولت ...
موسوي تبريزي- اگر نوشته شود مالكيت در نظام جمهورى اسلامى ملغى است شما راضى مي‏شويد؟
نايب رئيس- اين‏طور برخورد با آراء و افكار را قرار شد نداشته باشيم. سه دقيقه‏
                        مشروح مذاكرات قانون اساسى‏جلسه‏67-51، ص: 1562
وقت به آقاى حجتى مي‏دهم تا حرفشان را بزنند، بفرماييد.
حجتي كرماني- بسم الله الرحمن الرحيم، السلام عليكم و علينا. عرض كنم در اينجا من فكر مى‏كنم يك مقدارى سوء تفاهم شده هيچ كدام از آقايان طرفدار رژيم گذشته و طرفدار نظام اقتصاد رژيم گذشته نيستند در اين شكى نيست و اما وقتى كه ما صحبت از سرمايه‏دارى مي‏كنيم آقايان اشتباه مي‏كنند با مالكيت خصوصى، با اين‏كه ما مي‏خواهيم مالكيت را از آن محتواى اسلاميش خارج كنيم و شكل غير اسلامى به آن بدهيم، در صورتى كه اين‏طور نيست اگر جسارت نشود اين به خاطر عدم آشنايى با اصطلاح است. اجازه بدهيد اين را از دو، پنج، ده نفر اقتصاددان بپرسيم بگوييم آقا سرمايه‏دارى يعنى چه. (يزدى- اقتصاددانان و متخصصين اقتصادى اينجا تشريف دارند.) من براى اين‏كه مطلب را توضيح بدهم تا روشن بشود و آن چيزى را كه عقيده خودم هست بگويم عرض مي‏كنم اين بچه‏هايى كه الان با يك المنفردات و با يك معجم المفهرس خودشان را مفسر قرآن مي‏دانند اينها را ما مفسر قرآن نمي‏دانيم خيلى هم زحمت مي‏كشند ولى چون آن تحصيلات لازم را براى استنباط قرآنى ندارند گيرم كه مخلص هم باشند ولى استنباطهاى قرآنى‏شان غلط در مى‏آيد همان‏طور كه در نوشته‏هايشان ديده‏ايم، خوب همچنين است استنباطهاى اقتصادى ما كه به نظر من تخصص اقتصادى به آن صورت نداريم، به صورتى كه يك اقتصاددان امروز دارد نداريم. من يك وقتى گفتم كه عيب و مشكل كار ما اينجا اين است كه فقهاى ما به معنى امروزيش اقتصاددان نيستند و اقتصاددان‏هاى ما حتى بچه مسلمان‏هايشان فقيه نيستند و لذا نه ما اين مسأله را درست مي‏توانيم حل كنيم و نه آنها، اين در واقع مسأله‏اى جدى است اين را حالا مي‏خواهيد بپذيريد مي‏خواهيد نپذيريد. اگر ما بياييم براى حل مشكل مسأله اقتصادى (حالا مقصود اين دو خط قانون اساسى نيست كه البته پايه هست) ولى اساسا براى اين مشكل بايد بياييم با هم تفاهم كنيم و يك سمينارهاى مفصلى داشته باشيم و حرف‏هاى يكديگر را بشنويم. الان عده‏اى از دانشجويان يك سمينار داشته‏اند و يك طومار آورده‏اند اينجا كه آقاى عضدى مي‏خواست وقتى مي‏خواهد صحبت كند آن طومار را بياورد و آنها يك پيشنهادهايى دارند گفته‏اند براساس اسلام اين‏طور بنويسيد، اصرار هم دارند كه اين‏طور باشد خوب اين بايد تجزيه و تحليل بشود چون آن فرد ممكن است از نظر فقاهتى مسأله به كلى خارج باشد و فقط يك سرى مسائل ديگرى را در نظر گرفته باشد و ما هم ممكن است فقط جنبه فقاهتى مسأله را مورد بررسى قرار داده‏ايم و در نظر گرفته‏ايم، لذا اگر چنان‏چه يك متخصص اقتصاد، يك اقتصاددان مسلمان آمد به ما گفت كه آقا نظام گذشته، نظامى است كه اسمش سرمايه‏دارى هست و قائم است به ربا، قائم است به احتكار و قوامش اصولًا اين است، پيكره‏اش اين است و استخوان‏بندى‏اش اين است است، و نظامى كه استخوان‏بنديش ربا باشد و احتكار باشد و غش در معامله باشد و استثمار باشد و عدم رضايت كارگر و همه اينها باشد اين نظام به اتفاق علماء و به ضرورت فقه اسلامى ملغى است بنابراين اگر موضوع اين مسأله را اقتصاددان مسلمان و حتى غير مسلمان مثل بيمارى كه موضوع روزه را برايتان روشن مي‏كند و روزه واجب در اين صورت برايتان حرام مي‏شود ولو طبيب ارمنى باشد يا كليمى باشد يا زرتشتى باشد براى مسلمان سند است. اين در فتواى ما هم هست كه اگر يك طبيب غير مسلمان آمد به شما گفت فلان چيز ضرر دارد شما فتواى فقهى مي‏دهيد؟ الان اقتصاددان موضوع را معين مي‏كند مي‏گويد آقا اين رژيم گذشته با اين استخوان‏بنديش يك نظامى است ضرربخش حالا اگر دو نفر آدم خوب در اين نظام باشند آنها را
                        مشروح مذاكرات قانون اساسى‏جلسه‏67-51، ص: 1563
كه ما نفى نمي‏كنيم آنها در كل نظام هضم هستند كل نظام يك نظام ضرربخش و ضد اسلام است اين را اگر برايتان مشخص كردند آن وقت من فكر نمي‏كنم هيچ ترديدى داشته باشيد بر اين‏كه بگوييد نظام سرمايه‏دارى در جمهورى اسلامى مردود، ملغى و محكوم است يا به هر عبارت ديگر كه بخواهيد بگوييد و براى اين‏كه روشن هم بشود كه ما يك نظام كمونيستى را نمي‏خواهيم در اينجا برقرار بكنيم، مي‏گوييم كه سرمايه‏دارى و اقتصاد كمونيستى در نظام اقتصادى جمهورى اسلامى محكوم است. وقتى اين توافق شد پايه يك اقتصاد جديدى را ما ريخته‏ايم بعد مي‏گوييم دولت بايد نظام اقتصادى جديد را (تصريح مي‏كنيم به اين‏كه اين اقتصاد جمهورى اسلامى يك اقتصاد نو هست، يك اقتصادى است كه كل آن استخوان‏بندى را به هم مي‏ريزد) دولت بايد نظام اقتصادى جديد را براساس مالكيت‏هاى دولتى، عمومى و خصوصى بر طبق قانون استقرار بخشد. همان‏طور هم كه صبح در جلسه عرض كردم ما بايد در ضمن، مالكيت را در اينجا بياوريم چون در اين متنى كه الان رويش بررسى مي‏شود به مسأله مالكيت اصلًا توجهى نشده است. در ضمن مالكيت اسلامى را مشخص بكند كه اين مالكيت در اسلام سه بخش اساسى دارد دولتى و عمومى و خصوصى براى اين‏كه تعاون در آن بخش مي‏گنجد، يك قسمتش ممكن است در بخش دولتى باشد و يك قسمتش ممكن است در بخش خصوصى باشد و شكل خاصى از مالكيت جدا از آن دو شكل دولتى و خصوصى نيست. من پيشنهادم اين است و ما نبايد بترسيم از اين‏كه سرمايه‏دارى را در نظام آينده محكوم بكنيم همان‏طور هم كه صبح عرض كردم مطالبى هست كه انسان وقتى مي‏خواهد صحبت كند از يادش مي‏رود اگر من مي‏دانستم كه براى صحبت اينجا مي‏آيم خيلى مطالب مفصل‏تر و منظم‏ترى داشتم كه درباره آنها مى‏توانستم صحبت كنم. اين مختصرى درباره اصول و كليات بود با عرض معذرت از همه آقايان.
مكارم شيرازي- ما قبلًا اين را گفته‏ايم كه نظام اقتصادى جمهورى اسلامى نه سرمايه‏دارى كاپيتاليستى است نه اقتصاد سوسياليستى كمونيستى.
نايب رئيس- عرض مي‏شود كه صرف نظر از آن مطالب جنبى برادر بسيار عزيزمان آقاى حجتى و صرف نظر از اين كه مي‏خواهيم به ايشان يادآورى كنم كه در ميان دوستان كسانى كه در زمينه اقتصاد مطالعات گسترده كرده باشند هستند و چنان نيست كه از اصطلاح و يا روند فكرى مكتب‏هاى اقتصادى اطلاع كمى داشته باشند و بعد در آن باره نظر بدهند همچنين قرار شد ما آن قدر تيتر زده نباشيم و روى اين اصطلاحاتى هم كه فرموديد و تطور اين اصطلاحات در طول تاريخ فرهنگ و اقتصاد باز كارها و مطالعات شده و مي‏شود بحث كرد ولى جايش اينجا نيست. بنابراين از بيان برادرمان آقاى حجتى من فهميدم كه اصلًا براى اين‏كه بخش اقتصاد قانون اساسى نوشته شود لازم است ما يك دانشكده درست كنيم و چند نفر از بهترين افراد را براى مدتى آنجا ببريم تا اگر فقيه هستند تحصيل علم اقتصاد كنند و اگر اقتصاددان هستند تحصيل فقه اسلامى كنند تا به مرحله فقاهت برسند. (حجتى كرمانى- من فقط گفتم موضوعش را اقتصاددان معين كند.) شما فرموديد كه كسى در اثناى صحبت شما صحبت نكند حالا خودتان داريد صحبت مى‏فرماييد؟ چون اين مطالب باز براى مردم ايجاد سوء تفاهم مي‏كند و فكر مي‏كنند كه اينجا اصولى تنظيم مي‏شود بدون اين‏كه جوانب فقهى يا علمى و اقتصادى آن بررسى شده باشد و اين خلاف واقع است چون اين‏طور نيست. به هر حال صرف نظر از اين جواب آقاى‏
                        مشروح مذاكرات قانون اساسى‏جلسه‏67-51، ص: 1564
حجتى سرمايه‏دارى را كه مي‏فرماييد نفى شود همه ما مي‏دانيم كه اين وضع موجود اقتصادى كه در ايران هست مخالف اسلام است و به اتفاق آراء قبول داريم، آقايان نمايندگان همين‏طور نيست؟ (نمايندگان- همين‏طور است.) براى اين‏كه خود جناب‏عالى مى‏فرماييد كه ما اينجا اصلى را نوشته‏ايم كه نفى كامل ربا را مي‏كند و ما مي‏دانيم كه يكى از اركان اساسى وضع موجود ربا هست. همه فقها ما هم در اين موضوع اتفاق نظر دارند. بنابراين اين‏كه مي‏فرماييد نفى كنيم اگر منظورتان نفى مسمى است يعنى آن‏چه ما مي‏گوييم خلاف اسلام است به قول خودتان بعداً هم نفى كرده‏ايم پس پيشنهاد آقاى حجتى بر مى‏گردد به يك كلمه و آن اين است كه در مطلع و در آغاز فصل اقتصاد يك جمله‏اى بنويسيم كه آن‏چه كه در اين فصل از قانون اساسى به عنوان اقتصاد اسلامى مي‏آيد، اقتصاد اسلامى است نه اقتصاد كاپيتاليستى است و نه اقتصاد ماركسيستى است بسيار خوب. آقا اگر واقعاً دوستان هم مثل آقاى حجتى ضرورى مي‏دانند كه در آغاز اين فصل اقتصاد اين جمله گنجانده شود به رأى خواهيم گذاشت اگر رأى آورد در آغاز اين جمله را مي‏گذاريم اين ديگر جاى بحث نيست. آقاى موسوى بفرماييد.
موسوي قهد ريجاني- چون جناب آقاى حجتى مطالبى فرمودند من هم خيلى مختصر عرض مي‏كنم كه همه آقايانى كه مورد نظر هست كه در مسائل اقتصادى دعوت از آنها بشود مي‏خواستم بگويم آنها در مورد پيش نويس نظراتشان را قبلًا نوشته بودند و اينجا هم آن نظرات بررسى شده است و بعد هم كه كميسيون تمام شد يك روزى كه آقاى بنى صدر و ديگران هم بودند باز از يك عده اقتصاددانان دعوت شد و آمدند روى اصولى كه نوشته شده بود نظراتشان را دادند. ديگر چه حرفى دارند؟
تهراني- چهار هزار گزارش رسيده بود كه همه خوانده شد و بررسى شده.
طاهري گرگاني- ايشان در سخنانشان مي‏فرمايند نترسيد، آخر ما از چه كسى بترسيم؟ از خودمان بترسيم؟ از افرادى كه در مقابل مسلسل‏ها بودند و آن همه فداكارى‏ها كردند و بعد هم با اين همه حملاتى كه از خارج مي‏شود مثل كوه نشسته‏اند و مطالب خودشان را بيان مي‏كنند؟ ما چه ترسى داريم؟
حجتي كرماني- اجازه بفرماييد مطلب را روشن كنم. من گفتم آقا اين بايد بترسند از اين‏كه از اصول اسلام منحرف بشوند واقعش اين است نه اين‏كه از كسى مي‏ترسند.
نايب رئيس- ما براى اين‏كه آقاى حجتى و همه بدانند كه رأى ايشان و پيشنهاد ايشان مثل پيشنهادهاى ديگر محترم است. مطلب ايشان را به رأى مي‏گذاريم تا ببينيم اين مطلب لازم است در اينجا آورده بشود يا نه. نمايندگانى كه موافقند به اين‏كه اينجا بنويسيم «اصولى كه در اين فصل مي‏آيد بر پايه اقتصاد اسلامى است كه نظامى است مستقل نه سرمايه‏دارى است و نه ماركسيستى» دستشان را بلند كنند بنده خودم هم موافقم (سى و چهار نفر دست بلند كردند.) بنابراين تأييد نشد. حالا يك موضوع ديگر پيش مي‏آيد آقاى حجتى و آن اين است كه به احترام حفظ آزادى رأى ما روى اين موضوع پافشارى نكنيد.
موسوي تبريزي- توضيح بفرماييد كه مخالف هستند براى اين نيست كه با اين نوضوع مخالف هستند براى اين است كه اگر مطلبى را كه آقاى حجتى مي‏فرمايند اضافه شود اين اصل جنبه شعارى پيدا مي‏كند و ما مي‏خواهيم كه واقعيت‏ها در قانون اساسى گنجانده شود نه اين‏كه شعار بدهيم كه نه سرمايه‏دارى هست و نه ماركسيستى.
                        مشروح مذاكرات قانون اساسى‏جلسه‏67-51، ص: 1565
نايب رئيس- بله همين‏طور است.
حجتي كرماني- به خاطر اين‏كه يك كلمه توحيدى خذف شد آن اصل يك رأى كم آورد و باعث آن ماجراها شد كه هنوز بايد در آخر سر تجديد نظر كنيم و جاى آن كلمه را بياوريم اينجا مسأله سرنوشت مطرح است شما مطمئن باشيد ...
هاشمي‏نژاد- محتوا حذف نشد، لفظ حذف شد.
نايب رئيس- آقاى هاشمى‏نژاد اجازه بفرماييد صحبتشان را تمام كند.
حجتي كرماني- چرا شعار مي‏دهيد؟ همه كسانى كه اينجا هستند چه؟ شما مي‏فرماييد كه اين نظام گذشته‏اى كه فلان بوده، فلان بوده محكوم است، بسيار خوب اين يك كلمه مي‏خواهد «نظام سرمايه‏دارى بوده كه محكوم است». (همهمه نمايندگان)
حسينى هاشمى- ايشان متوجه مطلب نيستند.
يزدي- پيرامون همه اين مطلب صحبت شده است.
دكتر ضيائى- كسانى كه مخالف هستند الان بيايند جلو مردم ايران حرفشان را بزنند تا روشن بشود كه الفباى اقتصاد را هم نمي‏دانند، چرا شلوغ مي‏كنيد؟
نايب رئيس- آقا بفرماييد بنشينيد، بار ديگر تأكيد مي‏كنم كه از نظر همه دوستانى كه اينجا نشسته‏اند اقتصاد ضد اسلامى است و محكوم است ولى نظر دوستان بر اين است كه در قانون اساسى كه مي‏خواهند بنويسند، مي‏نويسند ما چه داريم ما هم در اصولى كه آورده‏ايم نوشته‏ايم چه داريم و ديگر به اين‏كه بگوييم آن نيست و يا اين نيست عده‏اى اين نياز را نمي‏بينيد ...
حجتي كرماني- اول نفى است بعد اثبات، تازه اينهايى كه شما نوشته‏ايد روشن نمي‏كند.
                        مشروح مذاكرات قانون اساسى‏جلسه‏67-51، ص: 1566
نايب رئيس- آقاى حجتى شما نمي‏خواهيد روى نوبت صحبت بكنيد؟ (همهمه نمايندگان) (حجتى كرمانى- آقاى يزدى هم بى نوبت صحبت مي‏كنند.) خواهش مي‏كنم جلسه را به تشنج نكشانيد. يك اصل از دستور جلسه را مي‏خوانم:
اصل 4/ 127- نظام اقتصادى جمهورى اسلامى ايران بر پايه سه بخش: دولتى، تعاونى و خصوصى با برنامه‏ريزى منظم و صحيح استوار است.
دوستانى كه موافق هستند قسمت اول اين اصل با همين عبارت به همين صورت باشد دست بلند كند. (پنجاه نفر دست بلند كردند) اين قسمت تأييد شد. قسمت‏هاى ديگر اين اصل را مي‏خوانم:
1- بخش دولتى شامل كليه صنايع مادر و اساسى، بازرگانى خارجى، معادن بزرگ، بانكدارى، بيمه، تأمين نيرو، سدها و شبكه‏هاى بزرگ آبرسانى، پست و تلگراف و تلفن، راديو و تلويزيون، هواپيمايى، كشتيرانى، راه، راه آهن و مانند اينها مي‏شود كه به صورت مالكيت عمومى است و در اختيار دولت قرار دارد.
دوستانى كه با اين قسمت موافقند دست بلند كنند (اكثر دست بلند كردند) تأييد شد قسمت دوم را مي‏خوانم:
2- بخش تعاونى شامل شركت‏ها و مؤسسات تعاونى توليد و توزيع مي‏باشد.
رشيديان- شركت‏هاى تعاونى هدف سودجويى ندارند؟
نايب رئيس- ى ك وقت است مي‏خواهيد بگوييد كار، كار انتفاعى است يا غير انتفاعى؟ جواب اين است كه كار انتفاعى است ولى استثمار در آن نيست، اين را با هم اشتباه نفرماييد.
رشيديان- اگر هدف تعاونى اين باشد بايد دست واسطه‏ها و دلال‏ها و بورس بازان را از آن كوتاه كنند و خودشان مستقيماً مايحتاج خريداران را توليد يا توزيع كنند.
نايب رئيس- اين يكى از شقوق تعاونى است كه در يك واحدى عده‏اى كار مي‏كنند يا سرمايه‏اى كه متعلق به خودشان است، خودشان هم كار مي‏كنند اعم از اين‏كه ملك، ملك سرمايه‏اى كه متعلق با دولت باشد، فقط همين كه يك واحدى طورى كار مي‏كند كه بازده آن واحد بر مى‏گردد به جيب همان‏هايى كه در آن واحد كار مي‏كنند به اين مي‏گوييم تعاونى، خصوصيت و ويژگى اصلى تعاونى در اين قسمت است. بنابراين، اين نكته منظور است عرض كردم تعاونى يك اصطلاحى است تطور پيدا كرده از آن وقت كه نخستين شركت تعاونى در انگلستان درست شده به آن معنى كه جناب‏عالى گفتيد كه آن عبارت است از كم كردن دست واسطه‏ها و چه و چه ... تا وقتى كه منجر شده است به پيدايش نوع تعاونى و اينجا بيشتر نوع تعاونى منظور است. حالا آقاى عضدى هم نظرى دارند بفرمايند. (عضدى- همين مطالبى كه شما توضيح داديد به اضافه اين‏كه مالكيت هم گروهى است.) بنابراين اگر دوستان موافقند بخش تعاونى شامل شركت‏ها و مؤسسات تعاونى توليد و توزيع، كه آن ديگر ذيلش لزومى ندارد. مي‏خواهيد فقط بنويسيد: «بخش تعاونى شامل شركت‏ها و مؤسسات تعاونى توليد و توزيع كه در شهر و روستا بر طبق ضوابط اسلامى تشكيل مي‏شود.» اين ديگر قيد سرمايه دولت و اينها را حذف كنيد موافقين با اين متن لطفاً دست بلند كنند (اكثرا دست بلند كردند) تأييد شد. قسمت سوم را مي‏خوانم:
بخش خصوصى شامل آن رشته از كشاورزى، دامدارى، تجارت، صنايع و خدمات‏
                        مشروح مذاكرات قانون اساسى‏جلسه‏67-51، ص: 1567
مي‏گردد كه مكمل فعاليت‏هاى اقتصادى و دولتى و تعاونى است و به وسيله بخش خصوصى انجام مي‏گيرد. مالكيت در اين سه بخش تا جايى كه از محدوده قوانين اسلام خارج نشود و موجب رشد و توسعه اقتصادى كشور گردد و باعث ضرر و زيان جامعه نشود مورد حمايت قانون جمهورى اسلامى مي‏باشد. تفصيل ضوابط و قلمرو و شرايط هر سه بخش را قانون معين خواهد كرد.
موافقين با اين قسمت دست بلند كنند (عده كمى دست بلند كردند) تأييد نشد.
موسوي تبريزي- اگر اين‏طور بنويسيم مورد موافقت عده بيشترى خواهد بود «در اين سه بخش تا جايى كه از محدوده قوانين اسلام خارج نشود مورد حمايت قانون ...».
سبحاني- كلمه تجارت، صادرات راهم در بر مي‏گيرد يا نه؟
نايب رئيس- بلى، همه را در بر مى‏گيرد. بعضى از دوستان روى جمله‏اى كه به نظر ما ضرورت ندارد تا آنجا ايستاده‏اند كه رأيشان در گرو آن است. اينجا مي‏توانيم برايشان اين جمله را اضافه كنيم «مالكيت در اين سه بخش تا جايى كه مطابق اصول آينده باشد و از محدوه قوانين اسلام خارج نشود.» نظر آقايان را تأمين مي‏كند؟ (نمايندگان- بلى تأمين مى‏كند.) (دكتر آيت- اصول آينده چيست؟) اصولى كه قبلًا تصويب شده است بعد كه تنظيم مي‏شود بعد از اين اصل قرار مي‏گيرد.
دانش‏راد- مالكيت در شكل دولتى را كه نمي‏شود حمايت نكرد، در دو شكل اخير فقط، چون اگر حمايت نكنيم به دست چه كسى بدهيم؟
نايب رئيس- منظور اين است كه مورد حمايت قانون است نه دولت. بنابراين كار دولت هم بايد مطابق با قانون باشد.
دكتر نوربخش- عرض كنم آن چيزى كه براى ملت ما واقعاً از نان شب هم واجب‏تر است اين است كه سرمايه‏گذارى وابسته را خرد كنيم. الان شما با اين اصولى كه تصويب كرده‏ايد آن كارخانجاتى كه عملًا وابستگى ما را به خارج تأمين مي‏كردند اينها دوباره دست صاحبانش مي‏افتد.
نايب رئيس- شما چند جلسه تشريف نداشتيد اينها اصولش تصويب شده است. (دكتر نوربخش- تأكيد گذاشته‏ايد.) تأكيد كه بالاتر است.
رباني املشي- ايشان اشكالشان اين است كه در پيش نويس قبلى متن اصل اين‏طور بود «بخش دولتى شامل كليه صنايع بزرگ و مادر ...» الان بزرگ را زده‏ايد فقط مادر را گذاشته‏ايد و دنبالش اساسى نوشته‏ايد. ايشان مي‏خواهند بگويند كه كارخانه پيكان الان طبق اين قانون مال كيست؟ در اختيار دولت است يا در اختيار مردم؟
نايب رئيس- آقاى نوربخش شما نظرتان اين بود؟ (دكتر نوربخش- بلى) خوب اين چه كار داشت به صنايع وابسته؟ (دكتر نوربخش- كارخانجات وابسته همين‏ها هستند.) خير آقا، ممكن است اينها در دست اشخاص باشد و وابسته هم نباشد. الان صنايع بزرگ آمريكا در دست سرمايه‏دارها هم نيست ولى ما آن را هم رد مي‏كنيم.
دكتر نوربخش- الان صنايع اتومبيل‏سازى اينجا را فكر مي‏كنيد مي‏تواند بدون وابستگى كار بكند؟ (نايب رئيس- مال دولت هم باشد نمي‏توانيم.) بنابراين تحت نظارت دولت باشد خيلى فرق مي‏كند تا بخش خصوصى.
نايب رئيس- آن‏كه عمل انجام شده است اين صنايع در دست دولت هست. اگر
                        مشروح مذاكرات قانون اساسى‏جلسه‏67-51، ص: 1568
منظورتان راجع به عبارت آقاى ربانى است كه گفتند صنايع بزرگ اصلًا اينجا نيامده خوب، اين يك حرفى است چون از نظر اصطلاح صنايع مادر به اينها گفته نمي‏شود و آيا صنايع اساسى كه نمي‏دانم اصطلاح اقتصادى است يا نه ... (مكارم شيرازى- اساسى را بنويسيد صنايع بزرگ.) قبلًا اصلًا همين‏طور بود. (موسوى تبريزى- صنايع بزرگ يك مفهوم كش دارى است همان مادر بهتر است.) به تعبير دوستان آن چيزى كه والدى يسهل الختم آن‏چه اين مسأله مهم را آسان مي‏كند اين است كه يك «و مانند اينها» اينجا هست. قوانين تفصيلى در آينده مي‏آيد يكى اينها را روشن مي‏كند.
سبحاني- من يك سؤال دارم. بازرگانى خارجى را آقاى منتظرى آنجا در دولتى نوشته‏اند اينجا هم تجارت نوشته‏اند، آيا اين تجارت، واردات و صادرات است؟ اين با بازرگانى خارجى چه فرقى مي‏كند؟
دكتر آيت- بازرگانى، تجارت بزرگ خارجى است تجارت، كوچك است.
نايب رئيس- متن منقح شده را براى رأى‏گيرى كتبى مي‏خوانم:
اصل 4/ 127 (اصل چهل و چهارم)- نظام اقتصادى جمهورى اسلامى ايران بر پايه سه بخش: دولتى، تعاونى و خصوصى با برنامه‏ريزى منظم و صحيح استوار است:
بخش دولتى شامل كليه صنايع بزرگ و مادر، بازرگانى خارجى، معادن بزرگ، بانكدارى، بيمه، تأمين نيرو، سدها و شبكه‏هاى بزرگ آبرسانى، راديو و تلويزيون، پست و تلگراف و تلفن، هواپيمايى، كشتيرانى، راه و راه آهن و مانند اينها است كه به صورت مالكيت عمومى و در اختيار دولت است.
بخش تعاونى شامل شركت‏ها و مؤسسات تعاونى توليد و توزيع است كه در شهر و روستا بر طبق ضوابط اسلامى تشكيل مي‏شود.
بخش خصوصى شامل آن قسمت از كشاورزى، دامدارى، صنعت، تجارت و خدمات مي‏شود كه مكمل فعاليت‏هاى اقتصادى دولتى و تعاونى است.
مالكيت در اين سه بخش تا جايى كه با اصول ديگر اين فصل مطابق باشد و از محدوده قوانين اسلام خارج نشود و موجب رشد و توسعه اقتصادى كشور گردد و مايه زيان جامعه نشود مورد حمايت قانون جمهورى است.
تفصيل ضوابط و قلمرو و شرايط هر سه بخش را قانون معين مي‏كند.
لطفاً براى رأى‏گيرى با ورقه گلدان‏ها را حضور دوستان ببريد.
 (اخذ رأى به عمل آمد و نتيجه به شرح زير اعلام شد)
نايب رئيس- نتيجه رأى‏گيرى را به استحضار مي‏رساند. عده حاضر در جلسه موقع اخذ رأى پنجاه و هفت نفر، كل آراء پنجاه و هفت رأى، آراء موافق پنجاه رأى، آراء مخالف يك رأى، آراء ممتنع شش رأى. بنابراين، اين اصل تصويب شد تكبير (حضار سه مرتبه تكبير گفتند).
4- طرح و تصويب اصل 5/ 127 (اصل چهل و هفتم)
نايب رئيس- اصل 5/ 127 را مي‏خوانم:
اصل 5/ 127 (اصل چهل و هفتم)- مالكيت شخصى كه از راه مشروع باشد محترم است. ضوابط آن را قانون معين مي‏كند.
                        مشروح مذاكرات قانون اساسى‏جلسه‏67-51، ص: 1569
روى اين اصل قبلًا بحث شده است لطفاً نسبت به آن با ورقه رأى بگيريد.
 (اخذ رأى و شمارش آراء انجام شد و نتيجه به قرار زير اعلام گرديد)
نايب رئيس- عده حاضر در جلسه هنگام اخذ رأى پنجاه و شش نفر، تعداد كل آراء پنجاه و پنج رأى، آراء موافق پنجاه و سه رأى، آراء مخالف يك رأى، آراء ممتنع يك رأى، بنابراين تصويب شد تكبير، (حضار سه مرتبه تكبير گفتند).
رشيديان- چند اصل ديگر از اصول اقتصادى تصويب نشده است.
5- طرح اصل 142
نايب رئيس- آنها هنوز آماده نيست. اصل 142 شروع قوه قضائيه را مي‏خوانيم.
اصل 142- قوه قضائيه قوه‏اى است مستقل و به عنوان پشتيبان حقوق فردى و اجتماعى عهده‏دار تحقق بخشيدن به عدالت و اهداف زير است:
1- رسيدگى و صدور حكم در مورد تظلمات، تعديات، شكايات، فصل خصومات و اخذ تصميم و اقدام لازم در آن قسمت از امور حسبيه كه قانون معين مي‏كند.
2- اقدام متناسب در احياى حقوق عامه و گسترش عدل و آزادى‏هاى مشروع.
3- نظارت بر حسن اجراى قوانين موضوعه.
4- كشف جرم و تعقيب و مجازات مجرمين و اجراى حدود و مقررات مدون جزايى اسلام.
5- اقدامات متناسب براى پيشگيرى از وقوع جرم و اصلاح مجرمين.
نايب رئيس- آقاى خزعلى تذكرى داريد بفرماييد.
خزعلي- تذكر من اين است كه نوشته شده «عهده‏دار تحقق بخشيدن به عدالت و اهداف زير است» اول رسيدگى، دوم اقدام، سوم نظارت، اولًا تحقق بخشيدن به رسيدگى و تحقق بخشيدن به اقدام تناسب عبارتى ندارد، دوم اين‏كه هدف ...
نايب رئيس- آقا اين را بنويسيد «عهده‏دار» يعنى عهده‏دار تحقق بخشيدن به عدالت و عهده‏دار اهداف زير.
خزعلي- اولًا اينها اهداف نيستند بلكه قسط اسلامى و اهدافى است براى رسيدن مردم و اجتماع به حقوقشان. در واقع اينها همه‏اش راه است لذا بايد بنويسيم كه «موظف به امور زير است».
نايب رئيس- بنويسيم «عهده‏دار تحقق بخشيدن به عدالت و امور زير است». (مكارم- مگر امور زير غير از عدالت است؟) نه، آنها عدالت را تحقق مي‏بخشد. (مكارم شيرازى- بنويسيم از طريق امور زير است.) ما آن روز صحبت كرديم براى اين‏كه ممكن است يكى كارهاى ديگرى در آينده بر عهده قوه قضائيه باشد آن را به عنوان يك عنوان عام مي‏نويسيم و اينها را فعلًا ذكر مي‏كنيم.
فارسي- فكر مي‏كنم كلمه «به عنوان» هم زايد است و خوشايند نيست «قوه قضائيه قوه‏اى است مستقل و پشتيبان حقوق فردى و اجتماعى كه براى تحقق بخشيدن به عدالت عهده‏دار امور زير است».
نايب رئيس- توجه نفرموديد به آن‏چه كه من عرض كردم، اين بود كه خواستم اگر
                        مشروح مذاكرات قانون اساسى‏جلسه‏67-51، ص: 1570
غير از امور زير كار ديگرى هم هست به آن اضافه شود.
رباني شيرازي- فكر مي‏كنم اين اصلى را كه آقايان تنظيم كرده‏اند تمام اين مسائل را در بر دارد، هم عبارتش خوب است و هم مؤجزتر است. در ضمن مي‏توانيم متن را به اين صورت اصلاحش بكنيم «قوه قضائيه مرجع تظلمات عمومى است كه به منظور تميز حقوق و قطع و فصل دعاوى و شكايات و رفع تعديات و گسترش عدالت و احياى حقوق عامه و نظارت بر حسن اجراى قوانين براساس اصول و مبانى اسلامى مي‏شود».
نايب رئيس- توجه بفرماييد آقاى خزعلى و آقاى فارسى، متن را به اين صورت مي‏خوانم:
اصل 142- قوه قضائيه قوه‏اى است مستقل كه پشتيبان حقوق فردى و اجتماعى و عهده‏دار تحقق بخشيدن به عدالت و انجام وظايف زير است.
آقاى منتظرى فرمايشى داريد؟
منتظري- اولًا كلمه «مستقل» در عبارت «قوه‏اى است مستقل» بايد عرض كنم كه ما يك مسأله رهبرى داريم كه همه قوا زير نظر اوست. شما مى‏گوييد كه دادستان و رئيس ديوان عالى كشور بايد از طرف رهبر معين بشود ولى اين مسأله مستقل كه نوشته‏ايد معنايش اين است كه از همه كس مستقل است و اين درست نيست يا لااقل تصريحش بكنيد كه مستقل از قوه مجريه و مقننه باشد. دوم اين كه نوشته شود «قوه قضائيه قوه‏اى است مستقل و پشتيبان حقوق فردى و اجتماعى و عهده‏دار تحقق عدالت از طريق زير است» براى اين‏كه تمام اينهايى كه در زير آمده است مقدمه تحقق عدالت است.
نايب رئيس- آقاى فارسى مطلب تازه‏اى داريد؟
فارسي- اين اصلاحى كه جناب‏عالى به عمل آورديد اين مفهوم را تغيير نمي‏دهد «عهده‏دار وظايف زير است» يعنى غير از اين ديگر وظيفه‏اى ندارد؟
نايب رئيس- خير براى اين‏كه نوشتيم «عهده‏دار تحقق بخشيدن به عدالت و انجام وظايف زير است» عطف كرده‏ايم كه مي‏توانيد چيزهاى ديگر را هم بياوريد. آقاى مكارم فرمايشى داريد؟
مكارم شيرازي- بنده عرضم اين است كه باز همان عدالت را با انجام امور زير مقابل هم انداختيد با اين‏كه انجام امور زير طريق عدالت است، عدالت را بياوريد جلو تا اين‏كه اين مشكل حل بشود.
نايب رئيس- پس اين‏طور مي‏شود «قوه قضائيه قوه‏اى است مستقل كه پشتيبان حقوق فردى و اجتماعى و عهده‏دار تحقق بخشيدن به عدالت است و وظايف زيرا را بر عهده دارد».
خانم گرجي- آيا قوه قضائيه ضامن عدل اجتماعى نيست؟ (نايب رئيس- چرا.) پس بنويسيد ضامن عدل اجتماعى و فردى و عهده‏دار تحقق بخشيدن به عدالت و اهداف زير.
گلزاده غفوري- بنويسيد «مسؤول تحقق بخشيدن به عدالت و عهده‏دار انجام امور زير».
نايب رئيس- پس بنويسيم «مسؤول تحقق بخشيدن به عدالت ...»
مكارم شيرازي- منظور از نظارت حسن اجراى قوانين موضوعه كه نه داخل در تعديات است، نه تظلمات است، نه كشف جرم است، نه تعقيب و مجازات مجرمين است يعنى چيزى جداى از آنها، ديگر چه هست؟ (نايب رئيس- كدام را مي‏فرماييد؟) بند 3 نظارت بر حسن اجراى قوانين موضوعه، آيا اين چيزى غير از كشف جرم و تعقيب و مجازات مجرم و ... غير از اين چيست؟ يعنى غير از آنها اين نظارت چه چيزى برايش مانده است، كشف جرم است؟ مجرم است؟ يا ...
                        مشروح مذاكرات قانون اساسى‏جلسه‏67-51، ص: 1571
نايب رئيس- اين را موافق جواب مي‏دهد. آقاى يزدى فرمايشى داريد؟
يزدي- بنده يك تذكر جزئى داشتم كه منتظر بودم اصلاح بشود يكى اين‏كه «قوه قضائيه قوه‏اى است مستقل» اين‏طور بنويسيم كه بشود «قوه قضائيه مستقل است» ديگر اين‏كه كلمه «عدالت» با همه اصلاحاتى كه در آن شد باز مي‏بينيم كه در بند 2 يعنى «اقدام متناسب در احياى حقوق عامه و گسترش عدل و آزادى‏هاى مشروع» اين جز مسأله عدالت چيز ديگرى نيست، اين كلمه هم در رأس آمده و هم در اينجا.
نايب رئيس- دقت بفرماييد اصلاحى كه ما كرديم ديگر اشكالى در آن نيست، عبارت را توجه بفرماييد مي‏خوانم: «قوه قضائيه قوه‏اى است مستقل كه پشتيبان حقوق فردى و اجتماعى و مسؤول تحقق بخشيدن به عدالت و عهده‏دار وظايف زير است.» (يزدى- يكى از وظايف زيرش باز «عدالت» است.) عيبى ندارد اين كه ضرر ندارد، آن هم گسترش عدالت است به اين ترتيب ديگر اشكالى به وجود نمي‏آورد، اگر مي‏نوشتيم «از راه» فرمايش شما صحيح بود. آقاى خامنه‏اى فرمايشى داريد؟
خامنه‏اي- اين كلمه «پشتيبان» به معناى حفظ نيست و پشتيبان اينجا براى دادگسترى متناسب نيست و در بند 1 كه نوشته شد «رسيدگى و صدور حكم در مورد تظلمات، تعديات، شكايات و ...» بايد عرض كنم كه تعديات و اشكالات مسائل كيفرى و جزايى هستند و وظيفه دادگسترى منحصر به رسيدگى و صدور حكم نيست. گاهى لزوم ندارد حكم صادر بكند، يك تكليفى است كه قرار صادر مي‏كند و يا دستورى مي‏دهد كه رفع ظلم مي‏شود و صدور حكم براى فصل خصومات مناسب‏تر است، از طرف ديگر تميز حقوق كه در بند 2 است منظور همين حقوق خصوصى است يعنى حقوق افراد است كه مناسب است با فصل خصومات. بنابراين مناسب اين است كه بگويند فصل خصومات و تميز حقوق- تميز حقوق يك امر حقوقى و مدنى است و يك امر جزايى نيست. و ديگر اين‏كه حفظ قوانين درست نيست و دادگسترى حفظ قوانين نمي‏كند بلكه محكمه برخلاف قانون رأى داده و كسى هم اعتراض نكرده دخالت كند و قانون را اصلاح كند و حفظ قانون و نظارت بر حسن جريان بكند.
نايب رئيس- آقاى دكتر قائمى بفرماييد.
دكترقائمي- به نظر من در بند پنج، پيشگيرى از وقوع جرم در اختيار سازمان قضائى نمي‏تواند باشد معتقد هستم كه پيشگيرى از وقوع جرم در برنامه‏هاى كوتاه مدت از وظيفه دستگاه‏هاى انتظامى يعنى شهربانى و ژاندارمرى است و در برنامه‏هاى بلند مدت از وظيفه آموزش و پرورش كشور و سازمان مربوط به مسائل ارتباط جمعى مي‏باشد كه از طريق سازندگى مردم بايد در اين زمينه اقدام بكند.
نايب رئيس- به فرمايشاتتان آقاى طاهرى جواب خواهند داد. آقاى دكتر ضيائى فرمايشى داريد؟
دكتر ضيائي- اولًا اين بحث‏ها دوباره تكرار مي‏شود و من خواهش مي‏كنم ورقه سبزى كه خدمت آقايان دادم آن را به رأى بگذاريد چون به عقيده خيلى‏ها منظم‏تر است، و اين لفظ «شكايت» كه در اينجا است ظاهراً اضافه است و بايد حذف بشود و در مورد پيشگيرى جرم كه آقاى قائمى فرمودند اين وظيفه دادگسترى است براى بعضى از اماكن چون قدرت حاكم شرع‏
                        مشروح مذاكرات قانون اساسى‏جلسه‏67-51، ص: 1572
را دارد و در حقيقت ناظر بر جميع امور است. در هر جايى كه احتمال بدهد كه اينجا ممكن است جرمى واقع بشود وظيفه يك حاكم شرع است به انحاء مختلف بدون متوسل شدن به قوه قهريه از قبيل نظامى و انتظامى جلوگيرى بكند.
نايب رئيس- آقاى قائمى در حققيت اين پاسخ شماست كه دادستان يا بازپرس ببينيم آيا براى پيشگيرى مثلًا از يك جا خبر بدهند كه الان اينجا ممكن است قتلى واقع بشود هنوز جرم واقع نشده ولى مقدمات و آثارى به چشم مي‏خورد كه اگر يك نفر دارد تدارك قتل يك نفر ديگر را مي‏بينند اگر بازداشتش نكنند اين ممكن است به قتل منتهى بشود.
دكتر ضيائي- و اما مسأله‏اى كه آقاى مكارم فرمودند راجع به نظارت بر حسن جريان اين در دادگسترى‏ها اصولًا يك مقاماتى هستند كه اينها بايد ناظر بر حسن جريان باشند كه در حقيقت تعبير مي‏شود از آنها به ديوان عالى كشور. (نايب رئيس- نه اداره كل بازرسى كشور.) آنها از ناحيه شوراى عالى وظايف تعيين مي‏شوند ولى اينها وظايفى است از وظايف امور دادگسترى و همچنين راجع به اشكال آقاى يزدى راجع به «احياى حقوق عامه» بايد عرض كنم كه اگر كسى آمد و خواست اجحاف بكند در اين صورت دادستان موظف است براى احياى حقوق عامه جلو اجحاف را بگيرد.
نايب رئيس- پس آقاى ضيائى به عنوان موافق در حال نشسته صحبت كردند. آقاى دكتر غفورى فرمايشى داريد؟
گلزاده غفوري- اينجا اصطلاحاتى هست از نظر حقوقى كه مسأله اقدامات تأمينى مطرح است. مسأله اقدامات تأمينى بهداشت است كه ما نبايد بگذاريم بيمارى پيدا بشود تا بعد معالجه‏اش بكنيم و اين قسمت عمده‏اش از اختيارات دادگسترى است به خصوص كه پليس قضائى و ضابطين دادگسترى، ژاندارمرى و شهربانى در خدمت اينها هستند و در اصول بعدى مي‏آيند، بنابراين به نظر نمي‏رسد غير از اصلاح عبارتى اشكال ديگرى وجود داشته باشد و آن نظارت بر حسن جريان هم از وظايف واقعى دادگسترى است براى اين‏كه نگذارد ظلم در عدم اجراى قانون يا اجراى بد قانون به وجود بيايد تا ظلمى به كسى بشود، و آقايان بايد توجه بكنند كه دادگسترى جمهورى اسلامى ان شاء الله آن دادگسترى سابق نيست كه منتظر بشود تا شكايت بشود. اگر دادگسترى سالم و صحيح باشد و تمام دستگاه‏ها خوب كار خواهند كرد.
نايب رئيس- آقاى صافى در جواب آقاى منتظرى پاسخى فرستاده‏اند و آن اين است كه «استقلال قاضى بر طبق مبانى اسلام عبارت از اين است كه قاضى در دادن حكم بر طبق تشخيص خودش عمل مي‏كند و مثل ساير كارمندان دولت نيست كه اگر والى دستورى به او داد او بايد آن دستور را انجام بدهد» آن وقت اين مقدار را ايشان مرقوم فرمودند حالا، آن چيزى كه اضافه مي‏شود اين است كه براى اين‏كه اين استقلال واقعيت و عينيت پيدا بكند بايد يك مقدار از نظر قوانين شغلى و ادارى و مالى زمينه‏هايى فراهم كرد مثلًا در برخى از كشورها قاضى حقوق معين ندارد بلكه آن چيزى كه نياز دارد بيت المال در اختيارش مي‏گذارد، براى او وضعى فراهم مي‏كنند كه نياز مالى او را به عدم استقلال نكشاند. (هاشمى‏نژاد- در انگلستان اين‏طور نيست.) درباره سمت قاضى و محل كار قاضى گفته مي‏شود كه اگر قاضى الان اينجا
                        مشروح مذاكرات قانون اساسى‏جلسه‏67-51، ص: 1573
دارد قضاوت مي‏كند و خواستند سمت او را تغيير بدهند مثلًا بگويند بلند شو و برو فلان شهر، در اينجا اگر خيلى راحت بتوانند بگويند برو به آن شهر، اين ممكن است منشأ و روزنه‏اى باشد براى اعمال نفوذ يعنى او اگر جلوتر بداند كه اگر اين حكم را صادر بكند فوراً شهرش را عوض مي‏كنند، بنابراين زندگى همه را بايد به هم بزند و بلند شود و برود ببيند آيا برايش محظوراتى دارد، آن وقت مي‏گويند استقلال قاضى را حفظ كنيم و بگوييم كه جا به جا كردنش به اين آسانى نباشد مثل يك كارمند معمولى. (صافى- اين را ولى امر مي‏تواند يك ضوابطى قرار بدهد.) آن‏چه اينجا به عنوان قانون اساسى مي‏نويسيم در حققيت استنباط و منظم كردن و فورموله كردن همان چيزهايى است كه والى بايد انجام بدهد يعنى اگر والى بخواهد قاضيش مستقل بماند مي‏گوييم كه بايد اين كار را بكند در حقيقت بسيارى از مسائل قانون اساسى از همين قبيل است و ما بايد با يك روال برويم جلو.
منتظري- قاضى بالاخره منصوب است يا نه؟
نايب رئيس- منصوب كه هست. (منتظرى- پس مستقل نيست؟) استقلالى كه در دنيا مي‏گويند مگر ... (منتظرى- استقلال يعنى كسى حق ندارد كه ....) نه آقا اين ديگر يك اصطلاحى است و بيش از آن‏چه كه در ساير جاهاى دنيا مي‏گويند، نيست.
6- پايان جلسه‏
نايب رئيس- خوب با اجازه دوستان جلسه ما با وقت نماز مغرب پايان مي‏پذيرد ان شاء الله صبح شنبه براي ادامه بحث و عصر آن هم جلسه علني خواهيم داشت، جلسه را ختم مي‏كنيم.
 (جلسه ساعت هفده و بيست و سه دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏67-51، ص: 1575
                        جلسه پنجاه و هشتم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده و ده دقيقه روز دوازدهم آبان ماه 1358 هجري شمسي برابر با دوازدهم ذيحجه 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت جلسه و بيانات آقاي نايب رئيس و آقايان انگجي و موسوي تبريزي در مورد شهادت آيت الله قاضي طباطبائي در تبريز و همچنين شهادت 12 نفر سرباز و يك سرهنگ در بانه كردستان‏
2- طرح و تصويب اصل 141 (اصل يكصدوپنجاه و ششم).
3- طرح و تصويب اصل 142 (اصل يكصدوپنجاه و هفتم).
4- طرح و تصويب اصل 143 (اصل يكصد و پنجاه و نهم).
5- طرح اصل 144.
6- طرح و تصويب اصل 145 (اصل يكصد و شصتم).
7- طرح و تصويب اصل 146 (اصل يكصد و پنجاه و ششم).
8- طرح اصل 147.
9- طرح و تصويب اصل 148 (اصل يكصد و شصت و يكم).
10- پايان جلسه.
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏67-51، ص: 1577
1- اعلام رسميت جلسه و بيانات آقاي نايب رئيس و آقايان انگجي و موسوي تبريزي در مورد شهادت آيت الله قاضي طباطبائي در تبريز و همچنين شهادت 12 نفر سرباز و يك سرهنگ در بانه كردستان‏
نايب رئيس- بسم الله الرحمن الرحيم. باز هم در جامعه انقلابي ما چهره‏هاي برجسته‏اي را كه در طول ساليان دراز، در به ثمر رساندن اين انقلاب نقش‏هاي مؤثري ايفا كرده‏اند به شهادت مي‏رسانند، شهادتي كه براي آنها سعادت است و براي انقلاب افتخار است. شهادت مرحوم آيت الله طباطبائي در تبريز براي همه كساني كه به اين انقلاب عشق مي‏ورزند مايه تأسف و تأثر فراوان است. ما اين ضايعه دردناك را به حضور رهبر و امام امت و به روحانيت مبارز ايران و روحانيت مبارز و متعهد آذربايجان و به خانواده آن مرحوم تسليت مي‏گوييم و از خداي متعال براي ايشان طلب رحمت و مغفرت و مزيد اجر و كرامت داريم. همين‏طور شهادت برادران ارتشي ما در كردستان، كه در حالي كه از ميان مردم عبور مي‏كرده‏اند مورد حمله كساني كه خودشان را پشت سر مردم پنهان كرده بودند قرار گرفته‏اند. اين حملات روز به روز نشان مي‏دهد كه همه قواي انقلابي ما با دشمناني سروكار دارند كه از هر وسيله‏اي براي هدف شوم خودشان بهره‏برداري مي‏كنند. درسي است براي بيدارتر شدن و درسي است براي هشيارتر بودن، ولي همان‏طور كه امام فرمود انقلاب است و خون شهادت مي‏طلبد، نه فقط تا ديروز و نه فقط امروز بلكه فردا و فرداها هم انقلاب به خون احتياج دارد. خوشبختانه مردم ما نيز براي ايثار خون و براي سعادت شهادت آمادگي دارند نه فقط آمادگي بلكه استقبال گرمي هم مي‏كنند و انقلاب همچنان رو به پيروزي، گام‏هاي سريع و بلند بر خواهد داشت و روند يك انقلاب الهي به هيچ عنوان با اين وسيله‏ها دچار شكست و كم و كاست نخواهد شد. به اميد روزي كه پيروزي‏هاي درخشان بعدي انقلاب ملت انقلابي ما را در آن مرحله قرار دهد كه حتي از اين گزندها هم مصون و محفوظ بماند. مي‏خواستم اعلام خواندن فاتحه‏اي براي شهدا بكنم، اما چون دو نفر از دوستان آذربايجاني ما هم مي‏خواهند در اين زمينه صحبت بكنند اين قسمت را به آخر اين بخش جلسه موكول مي‏كنم. اول جناب آقاي انگجي و بعد هم جناب آقاي موسوي تبريزي مي‏خواهند صحبت بكنند، بفرماييد.
انگجي- بسم الله الرحمن الرحيم «وَلَا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْوَاتًا بَلْ أَحْيَاءٌ عِنْدَ رَبِّهِمْ يُرْزَقُونَ» بار ديگر دست‏هاي خيانتكاران براي ريختن خون يك شخصيت ديني و ملي از آستين بيرون آمد. آيت الله قاضي طباطبائي هنگام مراجعت از نماز مغرب و عشا در نزديكي منزلش با چند نفر موتور سوار مواجه مي‏شود كه آن مرحوم را هدف گلوله قرار داده و بلافاصله متواري مي‏شوند. جلادان شاه مخلوع و حاميان خون آشامش تصور مي‏كنند با ترور شخص‏ها
                        مشروح مذاكرات قانون اساسى‏جلسه‏67-51، ص: 1578
و شخصيت‏ها مي‏توانند شكست خود را جبران نمايند ولي سخت در اشتباه هستند. انقلاب ايران به قدري عظيم و پرقدرت است كه با نظير اين‏گونه شهات‏ها رخنه به اركان آن وارد نمي‏شود. در اين ضايعه ناگوار به محضر زعيم عالي‏قدر و مراجع عظام تقليد همچنين به جوامع روحانيت ايران و بازماندگان محترم آن فقيد سعيد تسليت عرض نموده و از خداي متعال مسئلت دارم كه آن شهيد راه حق و آزادي را غريق رحمت واسعه خود قرار داده و با اجداد طاهرينش محشور فرمايد. مصراً از دولت تقاضا داريم دستور اكيد صادر نمايد هر چه زودتر قاتل و يا قاتلين آن مرحوم را دستگير و به مجازات قانوني برسانند. استدعا دارم براي احترام روح آن مرحوم يك دقيقه قيام نموده و با قرائت سوره حمد و توحيد يادش فرمايند. (نمايندگان به احترام آن مرحوم در حال قيام يك دقيقه سكوت نمودند و سوره حمد و توحيد را قرائت كردند.)
نايب رئيس- آقاي موسوي تبريزي بفرماييد.
موسوي تبريزي- بسم الله الرحمن الرحيم. اعوذ بالله من الشيطان الرجيم «مِنَ الْمُؤْمِنِينَ رِجَالٌ صَدَقُوا مَا عَاهَدُوا اللَّهَ عَلَيْهِ فَمِنْهُمْ مَنْ قَضَى نَحْبَهُ وَمِنْهُمْ مَنْ يَنْتَظِرُ وَمَا بَدَّلُوا تَبْدِيلًا». دنيا ثابت كرده است، ضد انقلاب، حالا هر انقلابي مي‏خواهد باشد بعد از اين‏كه خودش را در ضعف و زبوني احساس بكند، بعد از اين‏كه در وادي يأس غوطه‏ور گردد به كارهاي ناشايست و كارهاي ناجوانمردانه در تاريكي شب و در دل شب كه دليل ضعف آنها است دست مي‏زنند. اولًا اين را ضد انقلاب بداند، دنيا بداند، ملت مسلمان ايران به رهبري ابر مرد تاريخ، به رهبري مرد تاريخ‏ساز، به رهبري مرد انقلابي به تمام معنا، ملت مسلمان شهادت را از ائمه اطهارشان و از پيغمبرانشان تعليم گرفته‏اند. شهادت يعني در راه خدا كشته شدن و در راه خدا شهيد شدن براي ما ملت مسلمان ارزش بسيار والايي دارد به طوري كه رهبران ديني ما، ائمه اطهار عليهم الصلوة والسلام و اكثر پيغمبران عظام الهي به وسيله شهادت، دار فاني را وداع نمودند. اگر ضد انقلاب خيال مي‏كند و اگر دنياي امپرياليسم خيال مي‏كند، اگر دنياي آمريكاي بي‏عرضه خيال مي‏كند با ترور شخصيت‏هايي مثل آيت الله قاضي طباطبائي و يا ساير شخصيت‏هاي ديگر، اين انقلاب كوچك‏ترين وقفه يا به قدر پر كاه وقفه خواهد شد، به خداي عالم واقع نخواهد شد. از نظر منطقه آذربايجان، من آن عده افرادي را كه در آذربايجان مي‏شناسم، با آن عده افرادي كه من شناسايي نزديك دارم بدانند ضد انقلاب با ترور مثل آن شخصيت آذربايجان بلكه نسبت به انقلاب و براي مسائل انقلاب حادتر مي‏شوند و روز به روز فداكاري خودشان را آشكارتر مي‏كنند، مگر علماء نبودند؟ شهيد اول رضوان الله تعالي عليه آن‏طوري كه نقل كرده‏اند يك سال تمام شب‏ها را احياء و شب زنده‏داري كرد و از خدا مي‏خواست تا شهادت را نصيبش بكند. نه آيت الله قاضي، نه علماء متعهد، نه آن ابر مرد تاريخ، ما از شهادت نمي‏ترسيم. كساني كه بدين انقلاب وارد شده از اول شهادت را جلو چشم خودشان مجسم كرده، از اول اين راه را و اين راه مستقيم را كه «وَأَنَّ هَذَا صِرَاطِي مُسْتَقِيمًا فَاتَّبِعُوهُ وَلَا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ» اين راه را در جلو چشمش تجسم كرده است. ديروز شما برادران و خواهران، شما ملت عزيز ايران، شما ملت شريف و مبارز ايران، شما در برنامه تلويزيوني ديشب صحنه‏هاي مراسم تشييع جنازه مرحوم آيت الله شهيد قاضي طباطبائي را مشاهده نموديد. تمام جوان‏هاي آذربايجان، تمام علماء متعهد آذربايجان آنهايي كه واقعاً در خط سير امام هستند و آنهايي كه واقعاً احساس مسؤوليت مي‏كنند اين راه را جلو چشم خودشان نهادند. ما اين‏طور ترور ناجوانمردانه‏
                        مشروح مذاكرات قانون اساسى‏جلسه‏67-51، ص: 1579
شخصيت علمي و شخصيتي را كه از نظر خانواده و تمام جهات در آذربايجان كم نظير بودند، محكوم مي‏كنيم و بر ضد انقلاب اعلام مي‏كنيم كه ما هم تا آخرين قطره خون، تا آخرين امكانات خودمان در اين خط سيري كه امام هست، امام امت ما هست، خواهيم رفت و اين ترورهاي ناجوانمردانه و در مقابل اعمال ناشايسته آنان، ما را از خط سير امام به قدر پر كاهي هم وقفه ايجاد نخواهد كرد. از آقايان معذرت مي‏خواهم براي خودم وظيفه دانستم با اين‏كه نوبت نطق ايران، براي ضد انقلاب و براي عاملين كثيف و ننگين آمريكا و ننگين شاه مخلوع بگويم تا بدانند با ترور اشخاص، شخصيت اسلامي از بين نمي‏رود، شخصيت انقلاب ما از بين نمي‏رود. اشخاص فداي شخصيت انقلاب ما هستند. به هر حال از خداوند متعال مي‏خواهيم تمام شهداي راه انقلاب، تمام شهداي راه حقيقت، تمام اين جواناني كه در مملكت جان بر كف به استقبال مرگ رفتند، به اين هدف و عقيده «الذين قاتلوا قتلوا يا قتلوا» كه هر دوتايش ثواب دارد، آيه‏اي قريب به اين مضمون است به آن دسته از افرادي كه جان بر كف استقبال از مرگ كردند در اين مكان، در محضر آقايان محترم و در محضر نمايندگان محترم مجلس خبرگان از خداوند متعال طلب مغفرت بكنم. خداوند روح تمام شهدا را با شهداي كربلا محشور گرداند (ان شاء الله) مخصوصاً پريشب كه آيت الله قاضي طباطبائي ترور شده است و در مقارن ترور او چندين نفر از برادران سرباز و ارتشي ما آنهايي كه بازنده سر يعني سرباز در انقلاب هستند، كه در كردستان عزيز و در آنجايي كه دمكرات‏ها، افراد كثيف و عنصر ناپاك اقدام بر عليه امنيت مي‏كنند و اقدام بر عليه انقلاب ما كردند و مي‏كنند، اين بازندگان سر، سربازان، كه واقعاً از ما هستند و ما هم از آنها هستيم كه به درجه شهادت رسيده‏اند به همه آنها براي تمام شهداي انقلاب مقدس اسلامي طلب آمرزش و طلب مغفرت مي‏كنم. خداوند با اجدادش محشور بدارد (ان شاء الله) والسلام عليكم و رحمه الله و بركاته.
2- طرح و تصويب اصل 141 (اصل يكصدوپنجاه و ششم)
نايب رئيس- بسم الله الرحمن الرحيم، اعوذ بالله من الشيطان الرجيم. دستور جلسه بعد از ظهر امروز را آغاز مي‏كنم. اصل 141 را در جلسه قبل كه اصلاحاتي رويش شده بود در اين ورقه كه چاپ شده آن اصلاحات وارد نشده است، من اصلاح شده اين را آرام مي‏خوانم و دوستان هم در نسخه خودشان اصلاح بفرمايند و روي آن رأي بگيريم.
اصل 141- قوه قضائيه قوه‏اي است مستقل كه پشتيبان حقوق فردي و اجتماعي و مسؤول تحقق بخشيدن به عدالت و عهده‏دار وظايف زير است:
رباني املشي- چرا آقا اين‏طوري شده؟ و نسخه‏اي كه در دست ماست با آن فرق دارد؟
نايب رئيس- اين را ما ديگر اين‏طور تصميم گرفتيم اصلاح بكنيم:
1- رسيدگي و صدور حكم در مورد تظلمات، تعديات، شكايات، حل و فصل دعاوي و رفع خصومات و اخذ تصميم و اقدام لازم در آن قسمت از امور حسبيه كه قانون معين مي‏كند.
2- تميز حقوق و اقدام متناسب در احياي حقوق عامه و گسترش عدل و آزادي‏هاي مشروع.
آقاي منتظري بفرماييد.
                        مشروح مذاكرات قانون اساسى‏جلسه‏67-51، ص: 1580
منتظري- عبارت «تميز حقوق و اقدام متناسب در احياي حقوق عامه» در جلسه صبح حذف شد و به جايش عبارت «احياي حقوق عامه» در نظر گرفته شد.
نايب رئيس- پس شماره 2 از اصل 141 اين‏طور اصلاح مي‏شود:
2- احياي حقوق عامه و گسترش عدل و آزادي‏هاي مشروع.
3- نظارت بر حسن اجراي قوانين.
4- كشف جرم و تعقيب و مجازات مجرمين و اجراي حدود و مقررات جزائي مدون اسلام.
خزعلي- كلمه «مدون» را حذف كنيد چون اين يك تعبيري است و احتياج به آن نيست.
نايب رئيس- عنايت بفرماييد آقا، آن روز ما روي اين بحث كرديم و امروز صبح هم روي آن گفتگو شد. گفتيم اين چيزي است كه هيچ منافاتي هم ندارد و به خصوص وقتي ولي امر تعزيرات را تنظيم كند و حدود تعزيرات را مشخص كند، اين ديگر از آنجاهاست كه اعمال ولايت و مصادير مسلم اعمال ولايت است براي اين‏كه در محاكم مختلف و نقاط مختلف براي جرم واحدي كيفر واحدي باشد، كاملًا به جاست كه ولي امر تعزيرات را مشخص و مدون كند و ابلاغ كند، كاري كه الان هم در دادگاه‏هاي انقلاب انجام دادند كه ابلاغ كنند.
منتظري- پس تعزيرات بر اين شد كه در مناطق و در شرايط منطقه‏ها فرق بكند مثلًا يك وقتي در يك منطقه‏اي يك جرمي خسارتش و ضررش زيادتر است و حاكم شرع در آنجا تشخيص مي‏دهد كه پنج تا تازيانه به گناهكار بزنند، اين يك تأديب نمي‏شود يا اين‏كه در مقتضيات اصل است كه تعزيرات را به نظر تشخيص حاكم گذاشته‏اند كه برحسب منطقه‏ها و برحسب شرايط زماني و برحسب جو زماني فرق مي‏كند. حالا اجازه بفرماييد هم تعزيرات و هم مدون اسلامي باشد.
نايب رئيس- اين در همه قوانين هست روي اين نگران نباشيد در همه قوانين مدون چيزهايي كه نوسان دارد و چيزهايي كه تشخيص آن را به عهده قاضي گذاشته باشند هست. اين هيچ عيبي ندارد، ولي همين را مدون مي‏كنند.
منتظري- پس اگر عيبي ندارد كلمه «مدون» را حذف كنيد.
نايب رئيس- عيبي ندارد ما هم كه نوشتيم «حدود» به جاي «تعزيرات» و «مدون اسلام» كه غلط است به جاي «تعزير». آقاي طاهري اصفهاني بفرماييد.
طاهري اصفهاني- آقا، «مدون» نمي‏خواهد، شما همان كلمه «حدود و تعزيرات اسلامي» بنويسيد و هيچ اشكالي هم ندارد چون زمان و مكان در آنجا گفته شده.
نايب رئيس- هيچ اشكالي ندارد. آقاي دكتر قائمي بفرماييد.
دكتر قائمي- عنايت بفرماييد، اگر يك كلمه را جا به جا كنيد نظر همه آقايان تأمين مي‏شود و آن به اين صورت نوشته شود «كشف جرم و تعقيب و مجازات و تعزير مجرمين و اجراي حدود و مقررات جزايي مدون اسلام» كه دست قاضي در آنجا باز باشد.
نايب رئيس- اصلًا كلمه «مجازات» نمي‏خواهد، بنابراين معني مجازات همان تعزير است و اين هيچ عيبي ندارد. «كشف جرم و تعقيب و مجازات و تعزير مجرمين و اجراي حدود اسلام» يعني كلمه «حدود» ...
                        مشروح مذاكرات قانون اساسى‏جلسه‏67-51، ص: 1581
انواري- كلمه «تعزيرات» بعد از كلمه «حدود» باشد بهتر است، يعني «اجراي حدود و تعزيرات».
يزدي- تعزيرات در اختيار قاضي هست، و اگر چنان‏چه تعزيرات در اختيار قاضي باشد و اختيار حدود نداشته باشد در اين صورت در مناطق مختلف كارهاي ناشايسته انجام مي‏شود. ما مي‏گوييم در تعزيرات حد معيني معلوم بكنند. مثلًا در زن صد ضربه شلاق يا چند سال زندان يعني بايد حدود تعزيرات معلوم باشد يعني معلوم بشود براي مجرم چه مجازاتي معين شده است، حدود داشته باشد يعني براي آن يك يا دو سال و چند سال زندان معلوم شود ما اين را مي‏گوييم همين اختيار در «حد» هم باشد كه هم «حد» خوب اجرا بشود و هم آن اشكالي كه در نوسان مناطق مختلف هست برطرف بشود. (نايب رئيس- ما هم همين را مي‏گوييم و نظر ما هم همين است.) عرض مي‏شود معني كلمه «مدون» يعني طوري نباشد كه جلو آزادي‏ها را بگيرد و اين نباشد كه در مناطق مختلف فرقي داشته باشد و خوب اجرا نشود.
مكارم شيرازي- چرا امروز بحث ما نظمي ندارد؟
نايب رئيس- درست مي‏فرماييد. اگر دوستان اجازه بفرمايند و مقيد باشند، به جا هست كه در اصطلاح فقهي تعزير بيايد و همين‏طور اگر با نظر آقاي دكتر قائمي موافق باشيد، آن وقت مطلب ما منظم مي‏شود يعني «كشف جرم و تعقيب و مجازات و تعزير مجرمين و اجراي حدود و مقررات جزائي مدون اسلام» باشد.
گلزاده غفوري- بايستي كلمه «مدون» باشد و همه چيز بايستي همين‏طور مدون باشد.
نايب رئيس- آقاي دكتر غفوري عنايت بفرماييد، با اين تعبيري كه در اينجا نوشتيم، بدانيد آن تعزير چيزي را اضافه نكرده، براي اين‏كه تعزير يعني همان مجازات است، همين‏طوري كه عبارت قبلي به طور كافي به نظر مي‏رسد حالا هم در اينجا فرقي نكرده است، فقط تعبير تعزير اصطلاح فقهي است چيز ديگري نيست. آقاي خامنه‏اي بفرماييد.
خامنه‏اي- عرض مي‏شود كه قانون مجازات در اسلام يعني قوانين كيفري در اسلام يعني آن‏ها كه منصوص است و تشخيص داده مي‏شود كدام است ما به اين، در اصلاح فقهي حدود مي‏گوييم و تعدادي هست كه در اختيار قاضي گذاشته مي‏شود، آزاد است و اين درجات مختلف دارد، و ممكن است تنبيه شفاهي داشته باشد و اين را ما تعزير مي‏گوييم. پس شما حدود را مخصوصاً اگر مجازات كيفري هم داشته باشد در اين صورت شامل حدود هم مي‏شود و ما احتياطاً براي اين‏كه تنظيمي و تنسيقي و تفسيري شده باشد، حدود و مقررات كيفري را مدون بگوييم، به تمام اين قوانين كيفري اسلامي شامل مي‏شود.
نايب رئيس- ما هم همين را مي‏گوييم از اين نظر دوستان خواستند كه اين تعبير باشد بهتر است. تعزير يعني مجازات، تعزير يعني از نظر اصطلاح لغوي يعني مجازات، و آن تنبيه هست كه يك كمي با مجازات فرق مي‏كند.
صدوقي- آقاي دكتر بهشتي، بعضي جاها هست كه تعزيرات هم محدود است يعني براي آن هم حدود قائل شده‏اند مثل افطار كردن در ماه مبارك رمضان بدون عذر خمسه و عشرين سوطا كه بيست و پنج تازيانه است يعني براي تعزير حد و اندازه قائل شده‏اند.
نايب رئيس- بله، همين‏طور است براي تعزير هم حدي قائل شده‏اند.
صدوقي- يعني براي تعزير حدي معين كرده‏اند و اگر بنا شد براي آن حدي باشد حداقل‏
                        مشروح مذاكرات قانون اساسى‏جلسه‏67-51، ص: 1582
25 تازيانه مي‏شود و ديگر صحبت 75 و غيره نيست.
نايب رئيس- اينها در حقيقت حد است و حدي است كه به اصطلاح لغوي معني تعزير را دارد. حالا مثل اين‏كه با اين صورت نظر دوستان از هر دو جنبه تأمين بشود. خوب، اجازه بفرماييد اگر ديگر بحثي نيست اين اصل را براي رأي‏گيري بگذاريم. (همهمه نمايندگان) پس اجازه بفرماييد براي اظهار نظر در پيرامون اين اصل با نوبت اسم نويسي بشود. آقاي دكتر آيت لطفاً اسم داوطلب صحبت را بنويسيد. آقاي طاهري گرگاني شما سؤالي داريد بفرماييد.
طاهري گرگاني- عدات هم در اهداف آمده و بلافاصله جزو وظايف آمده است.
نايب رئيس- اين سؤال شد و جواب داده شد كه آنجا گسترش عدل داريم و منافاتي ندارد. آقاي سبحاني بفرماييد.
سبحاني- در آن بند 3 دادگستري بر حسن جريان قوانين حق نظارت دارد و بعداً مي‏آيد كه نسبت به محاكم هم دارد، اما نظارت بر حفظ قوانين يعني چه؟
نايب رئيس- اين تبديل شده است به نظارت بر حسن اجراي قوانين. آقاي خامنه‏اي بفرماييد.
خامنه‏اي- اين جمله «حفظ قوانين» كه بوده گمان مي‏كنم كه نظر به حفظ قانون هست كه قبلًا هم هميشه از وظايف دادگستري بوده است و اين را كه ما حذف كرديم، يكي از وظايف ديوان عالي كشور را حذف كرديم. ديوان عالي كشور يك عملي داشت به نام حفظ قانون كه اگر حكمي برخلاف قانون صادر مي‏شود و معترضي پيدا نمي‏شود، به صرف اين‏كه خلاف قانون است و ناقض قانون و قانون ممكن است به خطر بيفتد و اين حكم مبناي حكم محكمه ديگري شود، دادستان كل كشور موظف بود اعتراض بكند و آن را اصلاح كند و اين را نه حفظ قانون و نه قوانين مي‏گفتند بنابراين بايد لفظ «حفظ قانون» را بگذاريم.
نايب رئيس- پس ديگر به آن نظارت نمي‏گويند بلكه مي‏شود حفظ قانون و نظارت بر حسن جريان قوانين و آن‏كه جلوتر بود نظارت بر حفظ قوانين بود.
خامنه‏اي- حفظ قانون، فقط كلمه قانون.
مكارم شيرازي- آن هم نظارت بر حفظ قانون نيست، آن نظارت مي‏كند كه در احكام درست پياده بشود.
نايب رئيس- آقاي خامنه‏اي دوستان مي‏خواهند بگويند در اينجا اگر قانوني در جريان قضا درست اجرا نشده اين با همان نظارت ...
خامنه‏اي- حكم دادگستري غير از اجراي آن حكم است.
نايب رئيس- خود قضا هم يك نوع اجرا است.
خامنه‏اي- من توجه دارم كه شما خود حكم را يك نحوه اجرا مي‏دانيد ولي آن اصطلاح خاصي است.
نايب رئيس- قبول داريم ولي دوستان مي‏گويند به همين مي‏شود اكتفا كرد. آقاي كياوش بفرماييد.
كياوش- نوشتن كلمه مدون در عين حال كه خيلي ضروري است ولي تا زماني كه قانون به صورت مدون در نيامده، تكليف مردم چه مي‏شود؟
نايب رئيس- اجرا مي‏كنند چون منافات ندارد. آقاي آيت بفرماييد.
دكتر آيت- آن موقعي كه در كميسيون مشترك بود، بندي داشتيم كه روي آن بحث‏
                        مشروح مذاكرات قانون اساسى‏جلسه‏67-51، ص: 1583
شد حالا اگر آن بند را به طور كامل هم نگذاريم، من معتقدم «اصلاح مجرمين» را بگذاريم چون در دادگستري اين مسأله هست.
منتظري- داريم «اقدام مناسب براي پيشگيري از وقوع جرم و اصلاح مجرمين».
دكتر آيت- در اين بند كه من نمي‏بينم.
نايب رئيس- در اين اصل نيست، از اينجا برداشتيم. (منتظري- خير، گذاشته شد.) (خانم گرجي- بند پنج از چاپ افتاده است.) درست است، بند پنج افتاده است، اضافه بفرماييد: «5- اقدام مناسب براي پيشگيري از وقوع جرم و اصلاح مجرمين» كه بند پنج اين اصل است. آقاي پرورش بفرماييد.
پرورش- در بند 4 كه «مجازات» آمده لغت مجازات يك لفظ عام است كه هم حدود را مي‏گيرد و هم تعزيرات را، بنابراين با وجود لفظ «مجازات» احتياجي به آن دو نيست و اگر آن دو ذكر بشود ديگر لفظ مجازات لازم نيست.
نايب رئيس- همان‏طوري كه تذكر داده شد، ما مي‏گوييم تنبيه و مجازات و در حقيقت تعزير، تنبيه و تأديب است و تنبيه و مجازات و عطفش اشكالي ندارد. اجازه بدهيد كه براي رأي‏گيري بخوانيم. (كرمي- جناب‏عالي اول با دست رأي‏گيري كنيد شايد رأي نياورد.) فكر مي‏كنم آقاياني كه هستند رأي بدهند چون همه قبول كرده اند. (عده‏اي از نمايندگان- با دست رأي بگيريد.) عيبي ندارد، دوستاني كه با اين اصل موافقند دست بلند كنند. (اكثر نمايندگان دست بلند كردند) پس براي رأي‏گيري مي‏خوانم.
جوادي- در پنج بندي كه در اين اصل ذكر شده موقعيت طبيعي اقتضاء مي‏كند كه آن قسمت كه مربوط به احياي حقوق عامه و گسترش عدل است و اقدامات متناسب براي پيشگيري از وقوع جرم، در جلو قرار بگيرند بعد مسأله نظارت بر حسن جريان قوانين در مرحله سوم و در مرحله چهارم و پنجم رسيدگي به شكايات و مجازات و اجراي آن.
نايب رئيس- همان‏طوري كه مجدداً عرض شده تصويب اين اصول بيشتر از نظر محتوا است، تنظيم اصول را در مرحله نهايي و با فرصت بيشتر و با مشورت محدودتر در كل قانون رعايت مي‏كنيم. (جوادي- اميدواريم اين مسأله از يادتان نرود). يادمان نمي‏رود، خود شما هم شركت بفرماييد. (خزعلي- مدون را جلوش بگذاريد.)
تهراني- اگر مقررات مدون شده جزايي اسلام بگذاريم، ديگران هم رأي مي‏دهند.
نايب رئيس- اينها اصلاحات جزئي است خواهش مي‏كنم وقت نگيريد.
صافي- آقا اگر اين مقررات تا ده سال ديگر هم مدون نشد اين احكامي كه الان شما در دادگاه‏هاي انقلاب اجرا مي‏كنيد، اين احكام معلق شده.
نايب رئيس- اين‏طور نيست آقاي صافي چون جلوتر داريم كشف جرم و تعقيب و مجازات و تعزير مجرمين منتها براي اين‏كه معلوم باشد كه بايد ما اقدام به تدوين كنيم، اين‏طور نوشتيم. (تهراني- اگر بنويسيم «مقررات مدون شده» نظر آقاي صافي هم تأمين مي‏شود.) آقاي تهراني مدون، همان تدوين شده است، اسم مفعول است. (صافي- ايشان خودشان اين اشكال را دارند، نهايت اين‏كه به نام بنده مي‏فرمايند.) اين همين‏طور كه هست، خوب است اصل 141 براي رأي‏گيري خوانده مي‏شود.
اصل 141 (اصل يكصد و پنجاه و ششم)- قوه قضائيه قوه‏اي است مستقل كه پشتيبان‏
                        مشروح مذاكرات قانون اساسى‏جلسه‏67-51، ص: 1584
حقوق فردي و اجتماعي و مسؤول تحقق بخشيدن به عدالت و عهده‏دار وظايف زير است:
رسيدگي و صدور حكم در مورد تظلمات، تعديات، شكايات، حل و فصل دعاوي و رفع خصومات و اخذ تصميم و اقدام لازم در آن قسمت از امور حسبيه كه قانون معين مي‏كند. احياي حقوق عامه و گسترش عدل و آزادي‏هاي مشروع، نظارت بر حسن اجراي قوانين.
كشف جرم و تعقيب و مجازات و تعزير بر مجرمين و اجراي حدود و مقررات مدون جزايي اسلام. اقدام مناسب براي پيشگيري از وقوع جرم و اصلاح مجرمين.
 (اخذ رأي به عمل آمد و نتيجه آن به شرح زير اعلام شد)
نايب رئيس- نتيجه رأي، عده حاضر هنگام اخذ رأي پنجاه و سه نفر، شماره كل آراء پنجاه و سه رأي، موافق پنجاه نفر، مخالف هيچ، ممتنع سه نفر، بنابراين تصويب شد، تكبير (حضار سه مرتبه گفتند).
3- طرح و تصويب اصل 142 (اصل يكصد و پنجاه و هفتم)
نايب رئيس- اصل 142 قرائت مي‏شود. (يكي از نمايندگان- اين اصل هم اصلاح لازم دارد.) اين هم اصلاح شده. (موسوي- اصلاح نشده را چاپ كرده‏اند.) خير اين اصل اصلاح شده و مطابق آن‏چه در جلسه اصلاح شده، اصلاح كرده‏ايم.
اصل 142- به منظور انجام مسؤوليت‏هاي قوه قضائيه شورايي به نام شوراي عالي قضائي تشكيل مي‏گردد كه بالاترين مقام قوه قضائيه است و وظايف آن به شرح زير مي‏باشد:
ايجاد تشكيلات لازم در دادگستري به تناسب مسؤوليت‏هاي اصل 141.
تهيه لوايح قضائي متناسب با جمهوري اسلامي.
استخدام قضات عادل و شايسته و عزل و نصب آنها و تغيير محل مأموريت و تعيين مشاغل و ترفيع آنان و مانند اينها از امور اداري طبق قانون.
عده‏اي از نمايندگان- رأي بگيريد.
نايب رئيس- آقاي دكتر ضيائي بفرماييد. (دكتر ضيائي- تربيت كادر قوه قضائيه نوشته نشده.) تربيت كادر قوه قضائيه نيست، آن را دانشكده حقوق و نظاير آن تربيت مي‏كنند. آقاي سبحاني بفرماييد.
سبحاني- مسؤوليت قوه قضائيه گفته شده است كه چيست، ليكن ترفيع قضات داخل در مسؤوليت نيست، مي‏گويد به خاطر اين مسؤوليت قضايي، اين كارها بر دوش او گذارده شده ديگر ترفيع داخل در آن مسؤوليت‏ها نيست، مسؤوليتش عبارت است از فصل خصومات و شكايت و غيره و اگر اين علت باشد، ترفيع نمي‏تواند معلول آن مسؤوليت باشد. (مكارم شيرازي- تا قضات را ترفيع ندهند كه كار نمي‏كنند.)
نايب رئيس- آقاي سبحاني، آقايان مي‏خواهند بفرمايند كه خود اين يكي از مصاديق تحقق بخشيدن به عدالت است. آقاي خامنه‏اي بفرماييد.
خامنه‏اي- در بند يك كه مربوط به ايجاد تشكيلات لازم در دادگستري است، اشاره‏اي به اداره نشده و اينجا من با اين اصل هر چند تكرار است مخالفتي ندارم و اگر قرار است باشد بعد از ايجاد يك لفظ «اداره» اضافه بشود و ديگر اين‏كه اين كلمه‏اي كه آقاي دكتر ضيائي فرمودند ...
                        مشروح مذاكرات قانون اساسى‏جلسه‏67-51، ص: 1585
نايب رئيس- آقاي خامنه‏اي شوراي عالي خودش كه اداره نمي‏كند، شوراي عالي تشكيلاتي را كه خودشان، خودشان را اداره مي‏كنند ايجاد مي‏كنند.
خامنه‏اي- اين در رأس قوه قضائيه است. (نايب رئيس- ما نه به صورت مدير.) كار ديگري نيست غير از آن، تمام كار دادگستري عبارت است از بودجه، لوايح، ترفيعات، انتقالات و امور اداري ...
نايب رئيس- منظور اين است، شما مي‏خواهيد شوراي عالي قضائي نقش مدير را ايفا بكند؟ (خامنه‏اي- دخيل در اداره كه هستند.) نقش مدير را دارند؟ (خامنه‏اي- مدير هستند چون كس ديگري وجود ندارد.) خودشان مديرند يا واحدهاي «خود اداره» را به وجود مي‏آورند؟
خامنه‏اي- گمان نمي‏كنم اين‏طور باشد، بالاخره بايد جايي تمركز داشته باشد و كلمه اداره جايش اينجا است.
نايب رئيس- اين مقدار در بند 3 هست ملاحظه كنيد، نوشته‏ايم «و مانند اينها از امور اداري».
خامنه‏اي- بنده عرض كردم كه تكرار است ولي اگر بنا است كه باشد جايش اينجا است كه ايجاد تشكيلات را با اداره منظم كنيم. نكته ديگر اين‏كه اشاره شده به استخدام قضات عادل. تا به حال دانشكده‏هاي حقوق ما ليسانسه حقوق بيرون مي‏دادند و اين دانشكده‏ها ارتباط كامل با دادگستري و قوه قضائيه نداشتند يعني قاضي مناسب تربيت نمي‏كردند فقط ليسانسه بيرون مي‏دادند و اينها مي‏بايستي مي‏رفتند و دوره‏اي مي‏ديدند شش ماه يا سه سال يا دو سال، ما كلمه تربيت را كه اضافه كنيم دادگستري موظف خواهد شد يك دانشكده براي تربيت قضات عادل و مجتهد، با برنامه خاصي ايجاد بكند و عمل انقلابي همين است.
مكارم شيرازي- دانشكده حقوق انقلابي مي‏شود و تربيت مي‏كند.
دكتر قائمي- بسياري از سازمان‏ها اين كار را مي‏كنند و دانشجوياني را كه مي‏خواهند به آن سازمان جذب بشوند شخصاً زير نظر دارند.
نايب رئيس- دوستان لازم است به يك نكته‏اي توجه بفرمايند. ما خيال مي‏كنيم ذكر نكردن يك امري در اصول قانون اساسي به معني نفي آن است ولي اين‏طور نيست. ما اين را مي‏گذاريم براي بعد و هيچ اشكالي هم ندارد چون در اين مورد دو نظر وجود دارد. آيا واحدهاي يك كشور مستقلًا مدرسه ايجاد كنند، يا واحدهاي مختلف يك كشور نيازهايشان را به يك واحد آموزشي بدهند تا او مدرسه ايجاد كند؟ اين دو نظر و دو مبنا است در سازمان تربيت هر جامعه. (خامنه‏اي- شما قوه قضائيه را استثناء بفرماييد چون مستقل است.) آقا سر ما داريد مصيبت مي‏آوريد.
مير مرادزهي- با آن ترتيبي كه ما در نظر داشتيم كه دادگستري مستقل بشود ليكن مي‏بينيم كه در عمل اين‏طور نخواهد شد به علاوه رابطي خواهد داشت با دستگاه‏هاي ديگر و آن رابط وزير نام گذاشته‏ايم و فكر مي‏كنم آن مناسب است.
نايب رئيس- ايشان مي‏گويند وزير مناسب است.
تهراني- چرا خلاف آئين نامه عمل مي‏كنيد؟ هر كس هرچه مي‏گويد، بگويد شما رأي بگيريد.
                        مشروح مذاكرات قانون اساسى‏جلسه‏67-51، ص: 1586
نايب رئيس- بسيار خوب آقاي دكتر آيت بفرماييد.
دكتر آيت- در اين بند 3 استخدام قضات عادل و شايسته و عزل و نصب، يك «مجازات» هم اضافه كنيد. براي اين‏كه قضات فقط عزل و نصب كه نمي‏شويد بلكه ممكن است يكي ترفيع و تشويق بشود مجازات لازم است. (مكارم شيرازي- مجازات آن بالا هست.) من بالا مجازات نديدم. (مكارم شيرازي- مجازات در اصل بالا هست.) قضات فرق دارند.
نايب رئيس- مثل اين‏كه اصول ديگر هم در آينده داريم. (دكتر آيت- اگر داريم پس هيچ.) (يكي از نمايندگان- دادگاه انتظامي قضات داريم.) خانم گرجي بفرماييد.
خانم گرجي- من كه صبح نبودم ولي اين لازم است و قوانين بايد عوض بشود يعني تنقيح بشود نه عوض شود.
گلزاده غفوري- ما صبح گفتيم كه اولين كار وزارت دادگستري تنقيح قوانين گذشته است ولي حالا آقايان آن را برداشته‏اند.
نايب رئيس- صبح صحبت شد و مثل اين‏كه شما نبوديد. (خانم گرجي- من در مسافرت بودم.) قرار بر اين گذاشتيم دوستاني كه به مسافرت مي‏روند و كار مجلس خبرگان را ... (خانم گرجي- آن هم كار است مربوط به اين.) نه، نمي‏شود به همه ما اصرار مي‏شود كه اين طرف و آن طرف برويم و قرار بر اين شد كه ما حضور در اينجا را در مدت كارمان مخصوصاً حالا كه مدت هم به آخر رسيده به عنوان يك واجب ترك مقدم رعايت كنيم. (خانم گرجي- در هر حال لازم است كه آن قسمت باشد.) صبح صحبت كرديم و گفتيم ما اين را مي‏گذاريم جزو قسمت كلي «تهيه لوايح» يعني اين را به عنوان يك كار جداگانه تلقي نكنيم و بگوييم كه شوراي عالي قضائي بايد لوايح قضائي را تهيه كند اعم از اين‏كه تنقيح لوايح قديم باشد يا يك لايحه جديد، جدا كردنش لزومي ندارد. خوب همه دوستاني كه اسم نوشته بودند صحبت كردند آقاي رباني بفرماييد.
رباني شيرازي- مسائل مالي را در اينجا ذكر نكرده‏ايد. (نايب رئيس- اينها قرار شده بعد بيايد.) عهده‏دارش كيست؟ همين شورا است؟
نايب رئيس- عرض كردم بعد مي‏آيد، اين يك كار اداري است، وقتي گفتيم «و مانند اينها» همه‏اش شامل مي‏شود. اجازه بفرماييد آقاي آيت براي رأي‏گيري مي‏خوانند.
اصل 142 (اصل يكصد و پنجاه و هفتم)- به منظور انجام مسؤوليت‏هاي قوه قضائيه شورايي به نام شوراي عالي قضائي تشكيل مي‏گردد كه بالاترين مقام قوه قضائيه است و وظايف آن به شرح زير مي‏باشد:
ايجاد تشكيلات لازم در دادگستري به تناسب مسؤوليت‏هاي اصل 141.
تهيه لوايح قضائي متناسب با جمهوري اسلامي.
استخدام قضات عادل و شايسته و عزل و نصب آنها و تغيير محل مأموريت و تعيين مشاغل و ترفيع آنان و مانند اينها از امور اداري طبق قانون.
 (اخذ رأي به عمل آمد و نتيجه آن به شرح زير اعلام شد)
                        مشروح مذاكرات قانون اساسى‏جلسه‏67-51، ص: 1587
نايب رئيس- عده حاضر هنگام اخذ رأي پنجاه و پنج نفر، شماره كل آراء پنجاه و پنج رأي، موافق پنجاه و چها نفر، مخالف هيچ، ممتنع يك نفر، تصويب شد، تكبير (حضار سه مرتبه گفتند).
4- طرح و تصويب اصل 143 (اصل يكصد و پنجاه و نهم)
نايب رئيس- اصل 143 قرائت مي‏شود.
اصل 143- مرجع رسمي تظلمات و شكايات، دادگستري است. تشكيل دادگاه‏ها و تعيين صلاحيت آنها منوط به حكم قانون است.
نايب رئيس- آقاي مكارم بفرماييد.
مكارم شيرازي- اين «مرجع رسمي تظلمات و شكايات دادگستري است» چه مطلبي را مي‏رساند كه سابقاً نبود؟ قبلًا كه ما گفتيم دادگستري براي اين كارها است. اگر بخواهيم بگوييم هيچ مرجع ديگر غير از اين تشكيل نمي‏شود، مي‏توانيم نص صريح بنويسيم، كه ننوشتيم و خود اين هم قبلًا بوده و چه مطلب تازه‏اي را مي‏رساند؟
نايب رئيس- اين را البته بايد آقايان جواب بدهند اما چون كوتاه است من خودم جواب مي‏دهم. اينجا نوشته، مرجع رسمي يعني تظلمات يك راه برطرف كردن غير رسمي هم دارد كه ما خواستيم جلو آن را نبنديم ولي مي‏گوييم آنجايي كه مي‏خواهد رسميت پيدا كند كه آقاي خامنه‏اي هم صبح توضيح دادند. (خامنه‏اي- يك كلمه «منحصراً» اضافه كنيد.) مي‏نويسيم «تنها مرجع رسمي» آقاي طاهري اصفهاني بفرماييد.
طاهري اصفهاني- من يك تذكر كوچك داشتم اين‏كه به عنوان يك اصل قانون اساسي نوشته شود، مرجع رسمي تظلمات و شكايات دادگستري است، اين سابقاً هم بود و چيز تازه‏اي نيست و اين يك اصل قانون اساسي نمي‏تواند باشد مسلم است كه دادگستري به تظلمات رسيدگي مي‏كند.
نايب رئيس- «دين رسمي اسلام است» هم در قانون اساسي قبلي بوده است.
طاهري اصفهاني- يكي هم جمله «منوط بر حكم قانون است» قبلًا مشابه نداشته مي‏نوشتيم «بر طبق قانون» چرا منوط به حكم قانون؟
نايب رئيس- از نظر عبارت مي‏فرماييد؟ شما نمي‏خواهيد تنوعي در عبارت باشد؟ آقاي فوزي بفرماييد.
فوزي- يك همان مسأله‏اي كه آقاي مكارم فرمودند ديگر اين‏كه «تعيين صلاحيت» يا «تعيين وظايف»؟
نايب رئيس- معمولًا آن چيزي كه در دادگاه خيلي مطرح است اين است كه آيا اين دادگاه صلاحيت رسيدگي به اين دعوا را دارد يا خير، كه هم مطلع است و هم واقعيت. خانم گرجي بفرماييد.
خانم گرجي- در متن قبلي بود كه هيچ كس در هيچ مقامي به هيچ عنوان نبايد ...
نايب رئيس- اين را صبح حذف كرديم چون ديديم هيچ ضرورتي ندارد.
خانم گرجي- يعني تشكيل دادگاه‏هاي ديگر ضرورتي ندارد؟
نايب رئيس- نه گفتيم براي اين‏كه قاضي تحكيم را فعلًا اينجا محفوظ نگاه داريم ديگر
                        مشروح مذاكرات قانون اساسى‏جلسه‏67-51، ص: 1588
لزومي ندارد به آن شكل بنويسيم چون ممكن است كسي در فهم كلمه دادگاه دقت كافي نكند آن را برداشتيم. آقاي آيت بفرماييد.
دكتر آيت- دو مطلب است يكي راجع به «رسمي» كه خيلي مهم است براي اين‏كه اگر اين را ننويسيم فردا ممكن است يكي، يك حكمي بكند و بعد بخواهد جنبه اجرايي هم به آن بدهد دوم اين‏كه ما «آن دادگاه‏هاي انقلاب» را داريم و بايد اين را تصريح كنيم وجودش را تا موقعي كه ..
نايب رئيس- آورده‏ايم. (منتظري- نياورديم.) در يكي از اصول ديگر آورده‏ايم.
دكتر آيت- من تا حالا كه نگاه كردم نديدم. (يكي از نمايندگان- دادگاه‏هاي انقلاب كه قانوني است.) قانوني است، ولي بايد اينجا اضافه بشود تا وقتي كه وجودش لازم است و دادگاه‏هاي ديگر ... (منتظري- در هيچ كدام از اين اصول نيست.)
نايب رئيس- پس در يك طرح ديگري بوده، شايد در طرح ديگري كه دوستان تهيه كرده‏اند بوده و من خيال كردم در اين طرح بوده، من صبح خواندم و به نظرم در آن طرحي است كه به امضاء دو نفر از آقايان است در ده ماده. (دكتر آيت- بلي من هم خواندم.) آنجا گفته شده است كه دادگاه‏هاي انقلاب تا زماني كه رهبر انقلاب يا مجلس شوراي ملي عدم نياز به آنها را اعلام نكرده است به انجام وظايف خود ادامه خواهند داد. (منتظري- پس اين باشد.) (مكارم شيرازي- ذيل اينجا كافي است.) (تهراني- احتياجي هم نيست.) (دكتر آيت- احتياج هست.) تشكيل دادگاه‏هاي انقلاب بر طبق قانون است و به عنوان يك بخشي از قوه قضائيه است و فقط اين وزارت‏خانه نسبت به آن مستقل است و الان بخشي از قوه قضائيه است و اشكالي هم به وجود نمي‏آورد. (منتظري- اشكال به وجود مي‏آورد.) چراقانوني است و با قانون برقرار شده است.
رباني شيرازي- اين قانون نفي آن است. (دكتر آيت- بلي اين قانون نفي آن است.) تنها مرجع دادگستري است و به حكم اين قانون دادگاه‏هاي انقلاب ديگر رسميت ندارد.
نايب رئيس- عنايت نفرموديد.
دكتر آيت- اين شكي كه الان ايجاد شده خودش دليل بر اين است كه مي‏شود بعداً از آن استفاده كرد.
رباني شيرازي- شما اين را اثبات مي‏كنيد مخصوصاً اگر تنها مرجع هم باشد. آن را كه ازش صحبت نمي‏كنيد و اينجا اثباتاً فقط دادگستري است.
يزدي- ولي همين مرجع مي‏گويد اگر قانوني تصويبش كرد صحيح است.
نايب رئيس- يك سؤال هست زيرا اينجا نوشته شده مرجع رسمي تظلمات و شكايات.
يزدي- اين مربوط به حكم قانون است هم سن مرجع ولو مرجع واحد.
نايب رئيس- خير آن‏كه چيز ديگري است. (يكي از نمايندگان- اگر كلمه «تنها» را برداريم.) «تنها» را نگذاشتيم. (طاهري گرگاني- «تنها» اگر برداشته شود ذيلش كافي است.) يك توضيح مي‏دهم كه ما يك اصل ديگر راجع به دادگاه‏هاي نظامي مي‏آوريم. (منتظري- نه معلوم نيست چنين اصلي داشته باشيم.) اجازه بفرماييد براي رسيدگي به جرايم نظاميان. (منتظري- خير نداريم.) بحث سر قبول داشتن و نداشتن شخصي نيست. مي‏خواهم عرض كنم كه آيا اين اصل با آن اصل منافات دارد؟ (سبحاني- قرار شد جزء دادگستري باشد.) (دكتر آيت- آن استثناء است.) اينجا كه استثناء نكرديم.
                        مشروح مذاكرات قانون اساسى‏جلسه‏67-51، ص: 1589
دكتر آيت- نه آن يك چيز ديگري است و آن هم قانون دارد و هم اين مسأله است، ما الان دو دادگستري داريم.
رباني شيرازي- اگر آن اصل را نياوريد منافات دارد شما منافات نداريد چون ذكر نكرديد ولي اين را كه ذكر نمي‏كنيد.
نايب رئيس- ولي معناي ذكر اين است كه بگوييد بين اين اصل 143 و اصل 155 كه مي‏آيد تنافي است.
منتظري- نه، عام و خاص است.
دكتر آيت- شما يك اصل راجع به دادگاه‏هاي انقلاب بياوريد ما حرفي نداريم.
نايب رئيس- عنايت بفرماييد. من اصلًا مي‏خواهم بگويم تنافي هست يا تنافي نيست.
منتظري- تنافي عام و خاص است.
طاهري گرگاني- به گفته آقايان بين صدر و ذيل اين اصل تناقض است.
نايب رئيس- خير. اين‏كه تشكيل دادگاه‏ها و تعيين صلاحيت آنها منوط به حكم قانون است يعني در همين چارچوب صدر.
طاهري گرگاني- چه كسي بايد تشكيل بدهد؟
نايب رئيس- اين در چارچوب صدر است يعني دادگاه‏هاي دادگستري هر كدامش صلاحيت مشخصي دارد. (رباني شيرازي- اين را بايد ذكر كنيم.) بعداً ذكر مي‏كنيم. پس با ذكر بعدي مي‏فرماييد اشكالي ندارد بعداً اضافه مي‏كنم.
هاشمي‏نژاد- دادگستري مرجع تظلمات و شكايات است دادگاه انقلاب كه اين كارها را نمي‏كند.
نايب رئيس- چرا گاهي مي‏كند. آقاي باهنر بفرماييد.
دكتر باهنر- مرجع رسمي تظلمات و شكايات، دادگاه‏هاي مربوط به قوه قضائيه است، چون دادگستري ممكن است شامل دادگاه‏هاي نظامي نشود و بعد هم تشكيل دادگاه‏ها و تعيين صلاحيت آنها به عهده قانون است، مسأله را حل مي‏كند.
خامنه‏اي- دادسرا و دادگاه‏هاي انقلابي تا پايان مأموريت خود به وظايف خود عمل خواهند كرد.
نايب رئيس- يك چيز ديگري است. يك نكته‏اي را توجه بفرماييد. امروز دادستان دادسراي نظامي و معاون حقوقي وزارت دفاع آمده بودند و چيزي را آورده‏اند كه فردا خدمت دوستان به موقع مطرح مي‏شود، نكاتي را آورده بودند مربوط به آن اصل تشكيل دادگاه‏هاي رسيدگي به جرايم نظامي نه دادگاه‏هاي به آن معني شومي كه قبلًا بوده است. اينها يكي از پيشنهادهايي كه آورده‏اند اين است كه همين دادگاه‏هاي مربوط به جرايم نظامي هم به قوه قضائيه وابسته باشد ولي در آنجا باشد كه عزل و نصب قضات به دست اينها باشد و در آنجا هم استقلال قضائي محفوظ بماند. اگر اين‏طور نوشته شود پيشنهاد آقاي دكتر باهنر را حل مي‏كند كه ما بنويسيم مرجع رسمي تظلمات و شكايات دادگاه‏هاي قوه قضائيه است. اگر اين‏طور بنويسيم طبق قانون هر دادگاهي را براي قوه قضائيه مشخص كرديم، مشخص مي‏شود.
منتظري- دادگاه هميشه مربوط به قوه قضائيه است.
گلزاده غفوري- بعد از اين‏كه شكايت به دادگاه تسليم شد و مقدماتش انجام شد دادگاه‏
                        مشروح مذاكرات قانون اساسى‏جلسه‏67-51، ص: 1590
تشكيل مي‏شود، يعني دادگستري يك مرجع رسمي است و به عنوان يك قوه بزرگ كه بايد تكليفش را انجام بدهد، بنابراين به اين شكل كه شما مي‏فرماييد اشكال دارد.
نايب رئيس- اين رفع اشكالش خيلي ساده است چون مي‏نويسد دادسراها و دادگاه‏هاي مربوط به قوه قضائيه.
گلزاده غفوري- قبل از دادسرا مثلًا كلانتري است.
نايب رئيس- آنها تابع دادسرا هستند. ما در دادگستري دو بخش بيشتر نداريم يعني غير از بخش اداري و مالي يك دادسرا داريم و يك دادگاه.
گلزاده غفوري- دادگاه حقوقي را چه مي‏گوييد چون همه‏اش كه جزايي نيست.
نايب رئيس- آنها هم همين‏طور چون دادسرا است.
گلزاده غفوري- دادگستري كه بگوييم اسم عام است و شامل همه‏اش مي‏شود. اگر دادسرا هم بگوييم باز محدود مي‏شود.
نايب رئيس- چه محدوديتي دارد؟ توضيح بدهيد كه ما ياد بگيريم، ما مي‏توانيم بنويسيم دادسراها و دادگاه‏ها تابع قوه قضائيه است.
منتظري- من پيشنهاد مي‏كنم بعد از «دادسرا و دادگاه‏ها» بنويسيم «تشكيل و تعيين صلاحيت آنها منوط به حكم قانون است». آن وقت دادگاه انقلاب هم مي‏تواند جزء آن قرار بگيرد «مرجع رسمي تظلمات و شكايات دادسراها و دادگاه‏ها است، تشكيل و تعيين صلاحيت آنها منوط به حكم قانون است» اين متن شامل همه مي‏شود و دست قانون را هم نبسته است و «قوه مربوط به قضائيه» را نمي‏خواهد.
گلزاده غفوري- در پيش نويس هم همين‏طور بوده است. اشكال فني پيدا مي‏كند. (نايب رئيس- چه اشكال فني پيدا مي‏كند؟) همين است كه دادگستري اسم عام قوه است. هر جايش براي هر كاري به تناسب مسؤوليتي كه دارد مرجع رسمي تظلمات و شكايات است. شما وقتي محدودش كردي يك جايش لنگ مي‏شود.
گلزاده غفوري- كسي به دادسرا نمي‏رود شكايت كند.
طاهري اصفهاني- ايشان مي‏گويند كلانتري در دايره دادگستري است چون ضابط است.
نايب رئيس- كلانتري الان تابع وزارت كشور است ولي ضابط دادگستري است يعني همه مي‏دانند كه امروز ...
گلزاده غفوري- ما پليس قضائي را در آينده پيش‏بيني كرديم.
نايب رئيس- حالا را مي‏گوييم. اگر بعداً بكنيد كه تابع او است، بنده گمان مي‏كنم كه مسأله را حل كنيم به اين‏كه در اصول بعدي يك اصل راجع به آن مي‏نويسيم چون وقتي آقايان مي‏گوييد منافاتي ندارد ديگر اشكالي ندارد. پس ما با اجازه آقايان ديگر اشكالي نكنيد و همين متن را به رأي مي‏گذاريم. (دكتر آيت- آن ذيل را بعد مي‏نويسيم؟) بلي يك اصل جداگانه‏اي مي‏نويسيم. بنابراين بگذاريد اين اصولي كه هميشگي است مستقل بماند و آن اصل كه موقت است جداگانه مي‏گذاريم «كه مادام كه نيازي به دادگاه‏ها و دادسراهاي انقلاب هست اينها به قوت خودش باقي». (سبحاني- اعترافات اضافه شود چون در تنظيم قبلي اعتراضات بود.) اجازه بدهيد همين متن را به رأي بگذاريم چون هر چه جلوتر مي‏رويم خلاصه‏تر مي‏شود. اصل‏
                        مشروح مذاكرات قانون اساسى‏جلسه‏67-51، ص: 1591
143 را براي رأي‏گيري مي‏خوانيم.
اصل 143 (اصل يكصد و پنجاه و نهم)- مرجع رسمي تظلمات و شكايات دادگستري است. تشكيل دادگاه‏ها و تعيين صلاحيت آنها منوط به حكم قانون است.
 (اخذ رأي به عمل آمد و نتيجه آن به شرح زير اعلام شد)
نايب رئيس- عده حاضر در جلسه در هنگام اخذ رأي پنجاه و چهار نفر، شماره كل آراء پنجاه و چهار رأي، موافق پنجاه و سه نفر، ممتنع يك نفر، مخالف هيچ، بنابراين تصويب شد، تكبير (حضار سه مرتبه تكبير گفتند).
5- طرح اصل 144
نايب رئيس- اصل 144 مطرح است كه قرائت مي‏شود.
اصل 144- دادگستري در امور مالي و اداري و قضائي استقلال دارد. لوايح قضائي آن مستقيماً و بودجه آن مورد بررسي و تصويب مجلس شوراي ملي قرار مي‏گيرد.
مكارم شيرازي- عبارت را اصلاح نكرده‏اند.
نايب رئيس- نه، قرار شد اصل را به همين صورت بياوريم.
مكارم شيرازي- بنويسيم «براي بررسي و تصويب به مجلس ملي فرستاده مي‏شود».
نايب رئيس- بلي، عيبي ندارد. پس مي‏نويسيم «براي بررسي و تصويب به مجلس شوراي ملي فرستاده مي‏شود» آقاي صدوقي بفرماييد.
صدوقي- بنده كمتر حرف مي‏زنم و نمي‏خواهم وقت مجلس را بگيرم ولي در باب قضا اشكالي در خاطر دارم و آن اين‏كه يكي از مسلمات اجور القضاة سحت، مزد گرفتن در برابر قضاوت حرام است نمي‏شود قاضي را اجير نمود و اجرت معين براي او قرار داد ولي در زمينه احتياج قاضي را مي‏شود از بيت المال مسلمين روزي به مقدار احتياج داد كه از آن در فقه شيعه تعبير مي‏شود به ارتزاق كه قاضي از مرتزقه در بيت المال است پس اگر قاضي غني و بي‏نياز باشد حق ارتزاق را ندارد و در زمينه احتياج به مقدار نيازش حق ارتزاق دارد خواه كمتر از اجره المثل تا زائد بر اجره المثل باشد پس استيجار قاضي خواه غني يا فقير باشد مبلغ معين يعني چه؟ و جهت ديگر قاضي مجتهد جامع الشرايط باشد و حكمي را داد نمي‏توان نقض كرد پس استيناف و تميز ديوان عالي كشور چه معني دارد؟
نايب رئيس- اين مورد بعداً مي‏آيد. آن اولي كه فرموديد من توضيحي برايش دارم ولي اجازه بفرماييد خود آقايان توضيح بدهند اگر كافي بود كه هيچ ولي اگر كافي نبود من عرض مي‏كنم. (يكي از نمايندگان- توضيح بدهيد.) ملاحظه بفرماييد. اين كه ما داريم اجور است، اجور يعني اين‏كه متداعيان يا كساني كه در رابطه هستند بخواهند به قاضي مزدي بدهند، بيت المال كه پرداخت مي‏كند ببينيم كه آيا بيت المال به عنوان اجرت پرداخت مي‏كند؟ (تهراني- به عنوان ارتزاق.) بلي به عنوان ارتزاق.
صدوقي- اگر به عنوان زندگيش است پس بايد به مقدار زندگيش باشد. اگر براي او معين بكنند كه مثلًا ده هزار تومان در ماه به او بدهند منعي ندارد فقط بايد به اندازه‏اي كه احتياج دارد به او بدهند. (مكارم شيرازي- استخدام است نه استيجار.) خوب اينجا هم دارد استيجار مي‏كند و ماهي ده هزار تومان مي‏گيرد كه آنجا بنشيند.
                        مشروح مذاكرات قانون اساسى‏جلسه‏67-51، ص: 1592
دكتر ضيائي- بعدها قضات ما كساني خواهند بود ولو كم باشند واجد آن شرايطي كه در دين اسلام برايشان مقرر است. بنابراين قاضي خودش وظيفه‏اش چيست و از طرف چه كسي منصوب مي‏شود؟ آن كساني كه او را منصوب مي‏كنند آنها با آن مقداري كه او نياز دارد و آن قاضي مي‏داند كه بيش از آن نياز ندارد به او مي‏دهند.
صدوقي- اين‏طور نيست و اين كار را نخواهند كرد. سه هزار تومان مي‏دهيد اعم از اين‏كه احتياج داشته باشد يا نداشته باشد و يا غني يا فقير باشد.
نايب رئيس- شهريه‏اي كه به طلاب از بيت المال داده مي‏شود و منظم هم هست و مقدر به قدر هم هست براي اين است كه تنظيم اين كار را مي‏كند، اين از ارتزاق است يا از اجور؟ (صدوقي- ارتزاق است.) با اين‏كه ارتزاق است حدود مشخصي دارد.
صدوقي- مقداري كه به آنها مي‏دهيم كفاف نمي‏كند. به قدر كفاف نيست.
گلزاده غفوري- منحصراً به حضور قاضي نيست دادگستري مخارج ديگري دارد.
نايب رئيس- آقاي خامنه‏اي بفرماييد. (خامنه‏اي- مخالفم.) آقاي منتظري (منتظري- من با اين ترتيب كه هست مخالفم.) آقاي آيت (دكتر آيت- مخالفم) آقاي دكتر قائمي (قائمي- من مخالفم) آقاي رباني شيرازي (رباني شيرازي- من راجع به عبارت يك صحبت داشتم.) بفرماييد.
رباني شيرازي- «مستقيماً» دوتا نمي‏خواهد يكي كه بياورم هر دو را شامل مي‏شود.
نايب رئيس- يكي مستقلًا است و يك مستقيماً. آقاي مكارم بفرماييد.
مكارم شيرازي- اگر بخواهيد مشكل آقاي صدوقي حل شود استخدام به عنوان نصبش است و مقابلش عزل است. نصب قضات و عزل آنها را كه ايشان اشكال مي‏كنند آن وقت استخدام هم مي‏خواهد.
صدوقي- ما در فقه اجرت براي قضاوت نداريم.
يزدي- كار قضاوت چون واجب است و اجرت در مقابل كار واجب صحيح نيست همين است و آن‏كه اينجا به عنوان مالي گفته مي‏شود مربوط به كليه تشكيلات قضائي است كه قاضي غير از قضاوتش، كار تشخيص، مطالعه پرونده، آماده كردن پرونده و چيزهاي ديگري هم هست در برابر كار قضاوت اگر بخواهد اجرت بگيرد سحت دارد و حرمت ملاكش اين است. پس بنابراين راه دارد.
نايب رئيس- آقاي عضدي (عضدي- مخالفم) آقاي مير مرادزهي. (مير مرادزهي- من در پاسخ صحبت آقاي صدوقي مطلبي عرض كنم.) بفرماييد.
مير مرادزهي- قطعنامه مالك اشتر در مورد قضات كه حضرت اميرالمؤمنين فرمودند من اجازه مي‏خواهم يك قسمتش را بگويم. (نايب رئيس- بفرماييد.) گفته است پس بايد همواره ناظر و مراقب كار قاضي باشيد و از طرف ديگر در حق او چنان سخاوت و گشاده دستي از خود نشان دهيد كه نيازش تأمين و بهانه‏اش برطرف شود تا دست نيازش به سوي مردم دراز نباشد.
يزدي- منافاتي با فرمايش ايشان ندارد.
نايب رئيس- توجه مي‏فرماييد كه آن‏چه آقاي صدوقي و بعضي دوستان مي‏فرمايند مخالفت با حقوق بگير بودن قاضي است نه با تأمين نيازهايش، مي‏گويند فرمول را عوض كنيد و تبديل‏
                        مشروح مذاكرات قانون اساسى‏جلسه‏67-51، ص: 1593
كنيد به تأمين نياز.
مير مرادزهي- استيفاء يكي از مواردي است كه در مقابل انجام كارش بايد مزد بگيرد.
يزدي- در كار واجب اجرت نمي‏شود گرفت و قضاوت واجب است.
نايب رئيس- آقاي خزعلي بفرماييد.
خزعلي- اين اصل را از نظر مفادى كه دارد اشكال ندارد ولى اعتراض جناب آقاى صدوقى وارد است چون اعتراض ايشان به تعيين حقوق قاضى است كه بايد فقط ازاحه علت و تأمين زندگيش بشود اما اينجا راجع به تعيين حقوق صحبتى نشده است.
نايب رئيس- چرا دوستان صحبت مي‏فرماييد؟ آقاى خزعلى بفرماييد.
خزعلى- دادگسترى در امور مالى و ادارى و قضائى استقلال دارد و بودجه‏اش را بايد به طور مستقل بگيرد اما در قانون عادى بايستى منظور شود كه براى قاضى طبق دستور اسلام تأمين زندگى شود نه تعيين حقوق بنابراين در اينجا اشكالى نيست ولى قانون عادى بايد رعايت بشود.
نايب رئيس- بلى مي‏دانيد آن استخدام هم به معناى در برابر فرد نيست يعنى به خدمت دعوت كردن بنابراين هيچ اشكالى ندارد. آقاى مشكينى بفرماييد.
مشكيني- ى ك مسأله رشوه داريم و يك مسأله اجور القضاه و يك مسأله استخدام. آن‏كه مسلماً حرام است رشوه است اما اجر و مزد از متحاكمين گرفتن مورد اشكال است فلذا عده‏اى از علما براى كارهايى مثل تحرير و وسيله و امثال اينها مي‏گويند احوط اين است كه اجرت نگيرد بعد مي‏گيرد بلكه اقوى حرمت است بالاخره مربوط است به اين‏كه از متداعيين بگيرد اما اگر حاكم استخدام كند ولو اجرت هم باشد ظاهراً ضررى ندارد.
نايب رئيس- آقاى مشكينى ببينيد همان‏طور كه فرموديد در اصل، دو شقش محل بحث است ولى من هم عرض كردم ظاهراً ادله آنجايى است كه از متداعيين باشد، يعنى تعميم به غير متداعى واقعاً خيلى زور مي‏برد.
تهراني- همين جا را رجوع بكنيد تا ببينيد روايت خاص هم هست.
گلزاده غفوري- اين اصل قاضى و غير قاضى را شامل مي‏شود و منحصر به قاضى نيست. اگر قاضى عادل و شايسته باشد كه مقرراتش تضمين مي‏شود. (عده‏اى از نمايندگان- در اين اصل اصلًا مسأله اجور نداريم.)
نايب رئيس- بلى در اينجا مسأله اجور نداريم. يك مخالف و يك موافق صحبت مي‏كنند و بعد رأى مي‏گيريم بنابراين آقاى خامنه‏اى اولين مخالف هستند، بفرماييد صحبت كنيد و آقاى دكتر غفورى هم به عنوان موافق صحبت مي‏كنند.
خامنه‏اي- بسم الله الرحمن الرحيم. قوه قضائيه را ما وقتى به طرز كار و ماهيتش آشنا شويم مى‏بينيم كه واقعاً با اين‏كه به قول بعضى از برادران يك عمل اجرايى هم انجام مي‏دهد يك شق خاصى از كارهاى اجرايى مملكتى است كه گاهى مي‏تواند معارض با قواى ديگر قرار بگيرد. دادگسترى و قضائيه دو نحوه عمل دارد كه با دولت در اصطكاك واقع مي‏شوند يكى اين‏كه طبق وظايفى كه دارد براى همين چيزهايى كه ما امروز تصويب كرديم، هر انحراف و تغيير روشى را از طرف كسانى كه در قوه مقننه و به خصوص در قوه مجريه هستند كه بيشتر عمليات اجرايى دست آنها است و احتمال خطا و لغزشى هست جلوگيرى از آن را به دست‏
                        مشروح مذاكرات قانون اساسى‏جلسه‏67-51، ص: 1594
قوه قضائيه داده‏اند. بنابراين كمترين انحراف رئيس جمهور و نخست وزير و وزراء و آنهايى كه اسلحه مي‏بندند و آنهايى كه قدرت دارند و آنهايى كه حاكميت مردم به دست آنهاست كه همه كارى مي‏كنند، مختصر لغزشى اينها را يك مقام گوشه نشينى به نام قوه قضائيه مي‏آورد و محاكمه مى‏كند و به صلابه مي‏كشد و گاهى اعدام مي‏كند امثال بوتو و اينها را و جاهايى كه قوه قضائيه مستقل است مثل آمريكا و غيره از دادستان يا از مقامى كه رأس قوه است يا از نفس قوه به شدت مي‏ترسند چون تمام اين اقتدارات مي‏تواند در محكمه به هيچ تبديل شود. اين نحوه عمل است كه قوه قضائيه دارد و براى قوه مجريه و حتى قوه مقننه محتمل الخطا يك خطر بزرگى است و اينها از آن اول سعى مي‏كنند اين را در مشت خودشان بگيرند. دوم اين‏كه قوه مجريه براى اعمال نفوذ خودش گاهى اوقات مجبور است كتف اشخاصى را به وسيله دادگسترى ببندد، دادگاه‏هايى به نام ديوان كيفر درست كرده‏اند كه هر كس در ادارات تخلف مي‏كرد به آن دادگاه مي‏دادند و ثابت مي‏كردند كه متخلف بوده و به زندان مي‏انداختند و يا متخلفين را تبرئه مي‏كردند و آزاد مي‏كردند و اين امور به نظر دولت سابق بود. از اين قبيل شايد بشود شقوق ديگرى هم فرض كرد ولى عمده‏اش همين دوتا است بنابراين حيث قوه قضائيه حيث مقابله با ظلم است ولو اين‏كه قوه مجريه باشد. حالا قوه مجريه را اگر معصوم فرض مي‏كرديم مسأله‏اى نبود از آنجايى كه نه فقط معصوم نيستند بلكه احتمال خطا درشان زياد است به لحاظ تسلط زياد بر قدرت، يك قوه قضائيه مستقل خوب در اينجا يك فرض معقول است و بايد مورد توجه باشد. قوه مجريه هيچ موقع از كمترين حقى، كه داشته باشد و امكاناتى كه داشته باشد. نمي‏گذرد در مواقعى كه منافعش در خطر باشد، تعبير بعضى از برادرانمان اين بود كه بودجه اگر به دست دولت باشد سر قوه قضائيه دائماً زير بغل اوست براى اين‏كه قوه قضائيه نيازهاى مختلفى دارد كه يكى از آنها نياز قضات است و بقيه مسائل هم هست و سازمان‏هايى كه بايد تأسيس كنند، كارهايى كه بايد بكنند ولو اين‏كه در اصطكاك با دولت هم نباشد ولى دولت به صرف اين‏كه از اين دستگاه راضى نباشد و يا اين را نگه دارد تا راضى شود كه فلان عمل را متقابلًا انجام بدهد بدش نمي‏آيد كه از اين استفاده كند، استقلال قوه قضائيه كه در اينجا پيشنهاد شده بودجه مستقلًا و لوايح مستقيماً به مجلس شوراى ملى برود. من مي‏خواهم عرض كنم مستقلًا و مستقيماً در بودجه معنى ندارد، اگر مستقيماً نباشد مستقلًا هم نيست و تمام صحبت‏هايى كه در يكى دو جلسه شد، بر اين مدارا بوده كه دولت بايد بودجه به درآمدهايى كه دارد بسنجد و زيادى‏هايش را بزند و به مجلس بدهد. اين را دولت در تمام دستگاه‏هاى اجرايى خودش بايد بكند براى اين‏كه آموزش و پرورش را با ارتش بايد موازنه كند. يك روز هست كه آموزش و پرورش بايد عمل انقلابى انجام بدهد و خرج زياد دارد آن كار را مي‏كند و از تسليحات كم مي‏كند و گاهى جنگ است و به عكس عمل مي‏كند و اينها اساسش بر اين است كه تمام سازمان‏ها در اختيار دولت است و خودش مي‏داند. چون اين حاكميت حقش هست و ضرر به جايى نمى‏زند سياست عمومى اقتضا مي‏كند، و اما اگر بودجه قوه قضائيه يا قوه مقننه كه مستقل هستند در اختيار دولت باشد و مستقلًا يعنى خودشان پيشنهاد كنند اين معنا نمي‏دهد، زيرا مستقلًا يعنى خودشان بنشينند و صورت بدهند خب صورت را تمام ادارات مى‏دهند معنى مستقل اين است كه بتواند دور از دستبرد و حذف كردن‏ها و ايراد و اعتراضات دولت به مجلس بدهد و مجلس كه نماينده همه ملت است بگويد
                        مشروح مذاكرات قانون اساسى‏جلسه‏67-51، ص: 1595
ما اين قوه قضائيه را با اين مخارجش مي‏خواهيم يا نه، و به هيچ وجه مجلس مجبور نيست كه اگر بيش از حد نيازش صورت داد تصويب بكند. اين‏طور نيست بعضى مواقع هست كه لوايح دولت را تصويب مي‏كند يا رد مي‏كند و نقد مي‏كند و قدرت بررسى هم دارد و مي‏تواند بين خرج و خودش حق دارد اين كار را بكند و زيانى نمي‏زند براى اين‏كه مجموعش سياست عمومى است ولى اگر قوه قضائيه را دست او بدهيم همان مستقلًا هم نيست و اين قيد در اينجا يك قيد بى‏معنى است. در مورد بودجه مستقلًا يا مستقيماً به مجلس دادن معادل با يك معنا را مي‏دهد. شما مستقلًا را برداريد و مستقيماً را بگذاريد و اما اگر هر دو باشد پيشنهاد من اين بود و صبح هم كه ما طرح كرديم بر اين قرار گرفت ما دو عمل ادارى و ارتباطى كه قوه قضائيه با مجلس دارند يعنى تقديم لوايح و بودجه را يك چيز مي‏دانيم يعنى استقلال اين اقتضا را دارد كه لوايحى را كه تشخيص مي‏دهد بدهد و از اين لوايحى كه اين حق را به او داده‏ايد لايحه بودجه خودش هست، و اين بودجه را به لحاظ اهميتى كه دارد نظارت بكند و كم و زياد بكند بنابراين مستقلًا بدون مستقيماً در امور بودجه معنى ندارد و اين دو بايد با هم باشند و ضمانت اجرايى استقلال قوه مجريه به آن ترتيبى است كه ما گفته‏ايم يعنى نياز به دولت نداشته باشند و دولت نتواند به عنوان اين‏كه ما پول نداريم و يا نمي‏توانيم مردم را برايشان ماليات وضع كنيم قبل از اين‏كه به مجلس برود مقدارى از آن را بزند چون مجلس بيشتر از آن‏چه كه به او مي‏دهند تصويب نمى‏كند بلكه هميشه كم مي‏كند نه زياد. عرض ديگرى ندارم.
نايب رئيس- مثل اين‏كه آقاى خامنه‏اى موافق به توان دوم بودند يعنى اين‏كه اين اصل بايد باشد و فقط بايد مستقلًا و مستقيماً در هر دو باشد.
خامنه‏اي- بنده مخالف با اين اصل بودم به لحاظ اين‏كه اينجا لوايح قضائى مستقيماً و بودجه آن مستقلًا باشد. (نايب رئيس- يعنى مي‏فرماييد هر دو بايد مستقيماً باشد؟) چون به نظرم مي‏رسد يك شبهه‏اى شده كه در لحظات آخر وارد كرده‏اند و ضربتى به تمام مخالفت‏هاى بنده مي‏شود در جواب بايد عرض كنم ...
نايب رئيس- خير آقا، منظور ضربه نيست من از نظر اداره مجلس خواستم بدانم كه بعد از شما موافق صحبت كند يا مخالف.
خامنه‏اي- من عقيده‏ام اين است كه بيانات بنده مخالفت بااين تلقى مي‏شود زيرا مستقلًا منافات دارد با مستقلًا و مستقيماً نه اين‏كه يك چيزى اضافه كنيد بلكه اين آن مفهوم را نمي‏رساند.
صافي- آن تذكرى كه بنده خدمتتان عرض كردم بفرماييد.
نايب رئيس- خوشبختانه در اينجا يك مأخذ فقهى جناب آقاى صافى در اختيار ما گذاشته‏اند كه آن را مي‏خوانم:
اختلفوا فى جواز اخذ الاجرة على القضاء من المتخاصمين، أو احدهما، او غيرهما، مطلقاً او مع الضرورة، أو مع عدم التعين عليه، أو مع الامرين، و عدم جوازه مطلقاً على أقوال. فعن جماعة الجواز مطلقاً كما حكى عن القواعد و النهاية و القاضى، و عن المفاتيح نقله عن بعضهم، و عن شرحه‏
                        مشروح مذاكرات قانون اساسى‏جلسه‏67-51، ص: 1596
اسناد جواز الاخذ الى المشهور، و ظاهره اطلاق الجواز، و عن جماعة المنع مطلقاً، بل عن المبسوط انه قال: عندنا لايجوز بحال. و ظاهره الاجماع عليه، و عن المعتمد الاجماع عليه مع عدم الحاجة و عن الكفاية نفى الخلاف فيه مع وجود الكفاية من بيت المال قال: و مع عدمها و وجود الحاجة قولان اشهرها المنع. و كذا عن المسالك و عن بعضهم الجواز مع عدم التعين و الضرورة، مع التعين والكفاية لايجوز قولا واحداً و فى المستند دعوى ظهور الاجماع على عدم الجواز مع الكفاية.
بعد نظر خود مرحوم سيد:
والاقوي: هو الجواز مطاقاً، للاصل و الاطاقات، و عدم الدليل علي المنع سوي.
بعد مي‏رسد به استدلال به روايت: نعم ربما استدل علي الجواز في المقام للصحيح بن سنان عن قاض بين فريقين و در وسايل بوده، بين الفريقين، يأخذ من السلطان علي القضا الرزق و قال ذلك السحت و في ان ظاهره خلاف الاجماع فانه لا مانع لارتزاقه من بيت المال و دعوي ان الظاهر الي القضاء كونه عوضاً عنه لارتزاقاً كما تري فهو اما محمول الكراهة و ان كان بعيداً او علي كونه من قضاة الجور و كون حرمة ارتزاقه من جهة عدم اهليته للقضاء و عليه يحمل ايضا الخبر المروي في الخصال السحت انواع كثيرة و منها اجور القضاة.
مسأله بعد: يجوز ارتزاق القاضي من بيت المال مع حاجته بالاجماع لانه معد لمصالح المسليمن و هذا منها لتوقف انتظام امور المسليمن عليه بل الاقوي جوازه مع عدم حاجته ايضاً كما هو المسند الي المشهور حيث قالوا بكراهته مع عدم الحاجة و ان الاولي تركه توفيراً علي سائر المصالح و يدل عليه اطلاق مرسلة الجماد الطويله و فيها و ياخذ الباقي فيكون ذلك ارزاق اعوانه علي دين الله و في مصلحة ما ينوبه من تقوية الاسلام ... تا آخر
نايب رئيس- آقاي منتظري بفرماييد.
منتظري- بنده معتقدم كه صدر اين اصل كه نوشته شده «دادگستري در امور مالي و اداري و قضائي استقلال دارد» زيادي است براي اين‏كه در مورد قضائي را كه جلوتر گفته‏ايم استقلال دارد. در مورد اداري هم كه هر اداره‏اي براي خودش مستقل است و گفتن ندارد و در امور مالي هم مستقل هست و لازم نيست كه مستقيماً به مجلس شوراي ملي ببرد براي اين‏كه همه بودجه را دولت بايد ببرد ولي بايد مستقل باشد به اين معنا دولت نتواند در آنجا دخالت كند و بايد اين‏طور بنويسيم «بودجه دادگستري مستقلًا و لوايح آن مستقيماً تنظيم و براي بررسي و تصويب به مجلس شوراي ملي فرستاده مي‏شود».
نايب رئيس- خوب حالا دوستاني كه اين اصل را پيشنهاد كرده‏اند مثل اين‏كه آقاي غفوري مي‏فرمايند هنوز موافق صحبت نكرده بفرماييد شما صحبت‏تان را بكنيد.
كرمي- ايشان با آقاي خامنه‏اي يك رأي دادند.
گلزاده غفوري- سال‏هاي سال آرزوي مردم اين بود كه يك دادگستري مستقل و به معناي صحيح دادگستري داشته باشند و از افتخارات اسلام اين است كه دادگستري به تمام مسائل جامعه اشراف دارد و دليلش هم همان است كه دوستان چند بار گفته‏اند و هر آدمي كه مختصري اطلاعات از اسلام دارد شنيده است كه قاضي در اسلام حق احراز بالاترين مقام را دارد براي اين‏كه جامعه احتياج به پشتيبان و پشتوانه عدالت دارد با توجه به اين براي اين‏كه اين مسأله تأمين شود در اينجا سه مسأله است يكي مال است، يكي اداره است و يكي قضا. در قضا قاضي با آن شرايط كه گفتم هيچ چيزي نبايد جلوي او را بگيرد، و لذا من آنجا اعتراض كردم كه‏
                        مشروح مذاكرات قانون اساسى‏جلسه‏67-51، ص: 1597
اگر قاضي حكم كرده عليه رئيس جمهور ديگر نبايد معطلش شد. مسائل كشور را خود قاضي صحيح رعايت مي‏كند و استقلال مالي هم به خاطر اين است كه همان‏طور كه صحبت كردم به خاطر محدوديت مالي جلوي برنامه‏ها را نگيرند، اين به آن معنا نيست كه قاضي دارد حكم مي‏دهد دستگاه عدالت قضائي غير از مسأله قاضي است، قاضي اگر شايسته شد خيلي از جاها به او چك سفيد مي‏دهند و او خيلي درويشانه زندگي مي‏كند و قاضي واقعي آن است و ما اميدواريم چنين دادگستري داشته باشيم اما در دادگستري خرج‏هاي ديگري دارد. دادگستري يك انضباطي دارد كه يك عده‏شان جزو وزارت كشور بودند حالا با چه تشريفاتي نمي‏دانم و لذا در اين مملكت دادگستري وجود نداشت به تصديق تمام كساني كه با دادگستري رابطه داشتند و به خاطر اين‏كه ما قضات خوب نداشتيم بلكه دستشان بسته بود. بنابراين اينجا سه مسأله است. اگر با آن ديدي كه ما از قوانين دادگستري داريم و با توجه به اين‏كه در بعضي ممالك مستقيماً قضات را انتخاب مي‏كنند به خاطر اين‏كه عدالت پشتيباني داشته باشد بايد در امور مالي مستقل باشد و خود قضات دادگستري خيلي مناعت طب بيشتري دارند از اين‏كه بخواهند تحميل بكنند به بودجه مملكت و از لحاظ اداري هم پليس قضائي مستقل دارند كه ضامن اجراي عدالت باشند و از نظر قضائي هم مستقل هستند، هيچ چيزي جلوي آنها را نمي‏گيرد. اين است كه اين جمله اگر حذف بشود يك اشكال فني پيدا مي‏كند و راجع به تقديم لايحه هم همان‏طور كه گفتيم منافات ندارد كه لوايح ديگر هم تقديم شد ولي لوايح قضائي به طور مستقل و مستقيم حق دادگستري است زيرا مسؤول تحقق بخشيدن به عدالت است. شما اگر اين شغل را به او بدهيد بايد وسايل هم در اختيارش بگذاريد بنابراين در اينجا بايد مسأله لوايح مستقلًا و مستقيماً باشد و هيچ منافات ندارد با آن مسائلي كه بعضي دوستان گفتند، چون نماينده آنها در هيأت دولت مثل وزير دادگستري است و يك نماينده پارلماني دارد براي تقديم لوايح و به نظر مي‏رسد اين اصل با مطالعه تدوين شده است.
نايب رئيس- آقاي موسوي اردبيلي بفرماييد.
موسوي اردبيلي- اين سه نفر آقا كه صحبت كردند تأييد كردند كه مستقل باشد بدون توجه به آن اشكالي كه پيش از ظهر شد، اين عمل آخر در تنظيم بودجه كار مملكت را مختل مي‏كند. آقاي غفوري مي‏گويند خير قضات فرشتگاني هستند كه از آسمان آمده‏اند زيرا آقاي غفوري با حسن ظني كه دارند اين مطالب را مي‏گويند. اين شعارها را بگذاريد كنار و واقعيت‏ها را نگاه كنيد. آخر اگر اين را در قانون اساسي بنويسيم بعداً اشكال پيدا مي‏شود.
نايب رئيس- دادگستري در امور مالي و اداري و قضائي استقلال دارد. لوايح آن مستقيماً و بودجه آن مستقلًا براي بررسي و تصويب به مجلس شوراي ملي فرستاده مي‏شود.
 (اخذ رأي به عمل آمد و نتيجه آن به شرح زير اعلام شد)
نايب رئيس- نتيجه رأي، عده حاضر پنجاه و پنج نفر، شماره كل آراء پنجاه و پنج رأي، موافق سي و پنج نفر، مخالف هفت نفر، ممتنع سيزده نفرتصويب نشد.
6- طرح و تصويب اصل 145 (اصل يكصد و شصتم)
نايب رئيس- اصل 145 قرائت مي‏شود.
                        مشروح مذاكرات قانون اساسى‏جلسه‏67-51، ص: 1598
اصل 145- وزير دادگستري مسؤوليت كليه مسائل مربوط به روابط قوه قضايه با قوه مجريه و قوه مقننه را بر عهده دارد و از ميان كساني كه شوراي عالي قضائي به نخست وزير پيشنهاد مي‏كند انتخاب مي‏گردد.
نايب رئيس- آقاي دكتر غفوري بفرماييد.
گلزاده غفوري- من فكر مي‏كنم با آن تصويري كه ما از وزارت دادگستري آينده داشتيم اولًا حذف پست وزير دادگستري به آن ترتيبي كه دادستان معرفي مي‏كرد و مسائل ديگري كه بود ما واقعاً دادگستري نداشتيم ما خواستيم در اينجا يك خدمتي بكنيم ولي مسخ شد. در اينجا نوشته شده «وزير دادگستري مسؤوليت كليه مسائل مربوط ...» ما گفتيم شوراي عالي قضائي مرجع تمام مسائل قضائي باشد و دو نماينده داشته باشد يكي با قوه مجريه در ارتباط با تقديم مسأله بودجه ...
نايب رئيس- شما به عنوان مخالف صحبت مي‏كنيد (گلزاده غفوري- مي‏خواهم بگويم اين اصل مسخ شده.) پس با اين اصل مخالف هستيد.
گلزاده غفوري- به اين صورت كه هست بلي چون ما يك صورت ديگري پيشنهاد كرده بوديم كه مسخ شده.
نايب رئيس- اين اصل را مي‏گوييم. به هر حال يك نفر به عنوان مخالف صحبت مي‏كند. بفرماييد آقاي دكتر غفوري.
گلزاده غفوري- به هر حال مسأله روابط با قوه مجريه به انتخاب شوراي عالي قضائي و احياناً يكي از خود اعضاي شوراي عالي قضائي حالا اسمش را قاضي دادگستري مي‏خواهيد بگذاريد يا هر اسم ديگري، اين با قوه مجريه است و رئيس آن هم نخست وزير است و بعد هم روابطش با قوه مقننه همان روابط پارلماني است كه لوايح را تقديم مي‏كند. بنابراين شوراي عالي قضائي يك هيأت مستقلي است مسؤول تأمين عدالت در جامعه و طرفدار مردم بر ضد هر ظلمي و از طرف هر كسي و همان‏طور كه مي‏دانيد عليه اميرالمؤمنين حضرت علي (ع) هم كه شكايت شد رسيدگي شد. بنابراين مسأله اين است كه عنوان وزير نبايد باشد و بايد يك رابط با قوه مقننه است و يك رابط با قوه مجريه بايد باشد، و آن اصل قبلي كه نوشته شده بود تلفيقي است از اين موضوعات و به نظر من كافي است.
نايب رئيس- آقاي خامنه‏اي شما مخالفيد يا موافق؟ (خامنه‏اي- مخالف.) مخالف كه صحبت كرد، آقاي كياوش شما؟ (كياوش- من راجع به وزير مي‏خواهم صحبت كنم.) يك موافق صحبت مي‏كند آقاي مرادزهي به عنوان موافق بفرماييد.
مير مرادزهي- به نام خدا، موقعي كه كميسيون‏ها كار مي‏كردند برنامه كميسيون 6 اين بود كه يك طرحي بدهد كه آن طرح براساس استقلال قوه قضائيه باشد كه آن هم ناشي مي‏شد از تفكيك قوا با توجه به اين‏كه ما در ايران تفكيكي قوا نداريم و عملًا اين قوا تحت الشعاع قرار مي‏گيرد با اصل ولايت فقيه كه تصويب شد و فقيه نظارت دارد، لذا مسأله تفكيك قوا به استقلال قوه قضائيه به آن ترتيب خود به خود مفهومي پيدا نخواهد كرد ولي مسأله‏اي كه مطرح مي‏شود استقلال قاضي است و استقلال قاضي هم ارتباطي به استقلال خود قوه قضائيه ندارد و اينها دو مسأله جداگانه است، اين است كه به اين ترتيب با توجه به اصل پيشنهادي گروه كه به اين ترتيب بود كه دستگاه قضائي كشور روابط خود را با قوه مجريه و قوه مقننه به وسيله‏
                        مشروح مذاكرات قانون اساسى‏جلسه‏67-51، ص: 1599
نماينده خود عمل مي‏كند اين در عمل مواجه با اشكالاتي خواهد شد و اين ماده پيشنهادي فعل اين رابط را در واقع به اين ترتيب تأمين كرده است كه وزير دادگستري در اينجا قرار داده شده و اين به نظر من بهتر است براي اين‏كه آن رابط چنان‏چه در هيأت وزيران بخواهد به عنوان نماينده قوه قضائيه شركت بكند عملًا حق رأي ندارد و مسؤوليتش هم مشخص نيست ولي چنان‏چه يك نفر باشد كه عضو هيأت وزيران باشد مسلماً مسؤوليت هم دارد و نتيجه اين‏كه حق رأي هم دارد و رابط هم هست و مسأله مهم‏تر اين‏كه اين رابط كه همان وزير دادگستري باشد از بين كساني انتخاب مي‏شود كه شوراي عالي قضائي به نخست وزير پيشنهاد مي‏كند و به نظر من جنبه‏هاي مختلف رعايت شده و هم استقلال قضائي هست چون شوراي عالي قضائي را در اينجا براي رأيش اهميت قائل شده‏اند براي اين‏كه كسي را كه مورد نظرش هست پيشنهاد مي‏كند و از طرفي اين رابط هم يك شخص مسؤولي خواهد بود در هيأت وزيران و به نظر من اين اصل يك اصل بسيار خوبي است.
گلزاده غفوري- آقاي مير مرادزهي، وزير دادگستري تحت نفوذ نخست وزيري است. وقتي نخست وزير او را تعيين مي‏كند او چطور مي‏تواند در قوه قضائيه استقلال ايجاد كند؟
مير مرادزهي- شما اگر اين اصل را مطالعه بفرماييد در ذيل آن گفته شده اين شخص از بين كساني كه شوراي عالي قضائي به نخست وزير پيشنهاد مي‏كنند انتخاب مي‏گردد. اين وزير دادگستري يك ويژگي خاصي دارد.
گلزاده غفوري- شوراي عالي قضائي كه او را انتخاب نمي‏كند لابد يك غرضي دارد در رابطه با اختيارات قوه مجريه. در حقيقت يك نوع اشكالي است كه قوه مجريه براي قوه قضائيه ايجاد مي‏كند.
مير مرادزهي- آقاي دكتر غفوري اجازه بفرماييد همان كسي كه شما به عنوان رابط مورد نظرتان هست همان وزير دادگستري است كه اسم وزيرش رويش هست و مي‏شود گفت شما روي اسم وزير دادگستري حساسيت داريد، و الا آن رابط در دستگاه دولت هيچ نقشي نمي‏تواند داشته باشد يعني آن ربطي كه مورد نظر شما است يعني شوراي عالي قضائي يك رابط بفرستد مگر اين‏كه اين شخص در هيأت دولت نقش داشته باشد و در واقع همان رابط خواهد بود.
نايب رئيس- اصل 145 را براي رأي‏گيري مي‏خوانم.
طاهري گرگاني- آقاي دكتر بهشتي يك جمله‏اي آقاي مير مرادزهي گفتند كه بهتر است خودتان جواب بفرماييد. راجع به استقلال قوه قضائيه نصب رهبر با فرض اين‏كه عدل را آنجا نگذاشتيد و با فرض اين‏كه نظارت بر اموال رهبر از قوه قضائيه است هيچ صدمه‏اي به استقلال قوه قضائيه نمي‏زند.
نايب رئيس- اين بحث اصطلاحي است و ايشان گفتند مسأله مهم استقلال قاضي است و گفتند استقلال قاضي مي‏تواند با اينها تأمين شود. ايشان فرمودند استقلال قوه قضائيه در جاهايي است كه دستگاه قضائي منتهي شود به انتخاب مستقيم مردم و اين تغيير صحيحي است.
خامنه‏اي- شما بدين وسيله دخالت قوه قضائيه را در قوه مجريه تأييد مي‏كنيد.
نايب رئيس- آقاي خامنه‏اي اجازه بفرماييد نظام جلسه را رعايت كنيم. حالا اصل 145 را قرائت مي‏كنم:
اصل 145 (اصل يكصد و شصتم)- وزير دادگستري مسؤوليت كليه مسائل مربوط
                        مشروح مذاكرات قانون اساسى‏جلسه‏67-51، ص: 1600
به روابط قوه قضائيه با قوه مجريه و قوه مقننه را بر عهده دارد و از ميان كساني كه شوراي عالي قضائي به نخست وزير پيشنهاد مي‏كند انتخاب مي‏گردد.
                         (اخذ رأي به عمل آمد و نتيجه آن به شرح زير اعلام شد)

نايب رئيس- عده حاضر در جلسه پنجاه و هشت نفر، شماره كل آراء پنجاه و هشت رأي، موافق پنجاه و يك نفر، مخالف يك نفر، ممتنع شش نفر، تصويب شد، تكبير (حضار سه مرتبه تكبير گفتند).
7- طرح و تصويب اصل 146 (اصل يكصد و پنجاه و ششم)
نايب رئيس- از دوستان خواهش مي‏كنم موقع اخذ رأي حضور داشته باشند و مشكلي كه وقت تلف كن هست به وجود نياورند. اصل 146 قرائت مي‏شود.
اصل 146- شوراي عالي قضائي از پنج عضو تشكيل مي‏يابد.
رئيس ديوان عالي كشور.
دادستان كل كشور.
سه نفر قاضي شايسته منتخب قضات تمام كشور كه مجتهد و عادل باشند. اعضاء اين شورا براي مدت پنج سال طبق قانون انتخاب مي‏شوند و انتخاب مجددشان بلامانع است. شرايط انتخاب شونده و انتخاب كننده را قانون معين مي‏كند.
نايب رئيس- يك تذكر اصلاح عبارتي در بند 3 است ملاحظه بفرماييد اگر بنويسيد «... سه نفر قاضي شايسته مجتهد و عادل به انتخاب قضات تمام كشور» بهتر است براي آن‏كه معلوم نيست آن «كه» به قضات بر مي‏گردد، يا به آن سه نفر. (صافي- به انتخاب، همه كه نمي‏شود.) وقتي مي‏گويند به انتخاب يعني با اكثريت. مي‏نويسيم سه نفر به انتخاب قضات كشور. خوب، آقاي طاهري خرم‏آبادي بفرماييد.
طاهري خرم‏آبادي- در آخر آن بنويسيد يا «مأذون از طرف مجتهد» اگر اين سه نفر نتوانستند ... (صافي- نه آقا اين‏طور نمي‏شود.)
نايب رئيس- اجازه بفرماييد. اين پيشنهادي است كه ايشان مي‏فرمايند.
يزدي- اين ذكر اعضاي شوراي عالي قضائي بايد دنبال اصل ديگري باشد.
نايب رئيس- اينها را ما بعداً تنظيم خواهيم كرد. آقاي خزعلي بفرماييد.
خزعلي- اينجا نوشته شده است «... براي مدت پنج سال طبق قانون ...» طبق كدام قانون ...؟
نايب رئيس- يك قانون ديگري كيفيت انتخاب آنان را مشخص مي‏كند. (خزعلي- اين پنج سال مربوط به انتخاب است؟) بلي. آقاي دكتر آيت بفرماييد. (دكتر آيت- من مخالف هستم.) بفرماييد.
دكتر آيت- در اينجا چند مورد هست يكي تعداد است كه به نظر من پنج نفر كم است براي اين‏كه كار قوه قضائيه آن قدر زياد است كه پنج نفر به اين همه كارها نمي‏رسند و تجربه هم نشان داده است. الان ديوان عالي كشور با اين‏كه اين قدر هم وظايف ندارد از عهده‏اش ساخته نيست. مسأله ديگر اشاره به انتخاب سه نفر مجتهد و عادل است خوب قبول است قاضي بايد در مراحل بالا مجتهد و عادل باشد اما من در مفهوم مجتهد بحث دارم. يكي اين‏كه مجتهدين‏
                        مشروح مذاكرات قانون اساسى‏جلسه‏67-51، ص: 1601
يا عالم و فقيه و وارد هستند ولي كار قضائي نكرده‏اند تا حالا، يعني سوابق قضاوت 10 يا 15 ساله ندارند. تصديق مي‏فرماييد كه در اين كار تجربه خيلي ضروري و لازم است و مجتهد هر چه عالي‏مقام هم باشد در امور اداري و امور قضائي چون تجربه ندارد بعداً دچار اشكالات فراوان خواهيم شد چنان كه همين الان همان‏طور كه در دادگاه‏هاي انقلاب گاه و بيگاه دچار اين اشكالات شده‏ايم و باز مسأله ديگر اين است كه ما الان نظام كشورمان اسلامي است قبلًا غير اسلامي بود و دانشكده حقوق و وكيل تحويل جامعه مي‏داد، آيا ما مي‏خواهيم اين دانشكده قبلي را به همان شكل قديم حفظ كنيم كه اين يك موجود بي‏فايده‏اي مي‏شود يعني يك عده فارغ التحصيل مي‏شوند كه نه مي‏توانند قاضي شوند نه كاري ديگر انتخاب كنند. بنابراين بايد دانشكده حقوق را كاري كنيم كه مثل حوزه‏هاي علميه مجتهد از آنجا فارغ التحصيل بشود. پيشنهاد من اين است كه سه نفر قاضي مجتهد و عادل همان‏طور كه در شوراي نگهبان هم بود سه نفر حقوق‏دان هم كه سابقه طولاني در قضاوت داشته باشند به اين جمع اضافه بشود.
نايب رئيس- آقاي مكارم بفرماييد.
مكارم شيرازي- بسم الله الرحمن الرحيم. ايشان سه اشكال داشتند اول اين‏كه پنج نفر اعضاي شوراي عالي قضائي كم است چون الان مي‏بينيم براي تصميم‏گيري امثال اينها دچار اشكال مي‏شويم. جواب اين مطلب يك جمله است و آن اين است كه اين پنج نفر لازم است همه كارها را به تنهايي انجام بدهند هر كدام ممكن است يكي دوتا سه تا پنج تا ده تا معاون داشته باشند و به وسيله معاونين بارشان را سبك كنند و تعداد كم براي تصميم‏گيري و سرعت عمل بهتر است. بنابراين مشكلي از لحاظ سنگيني كار باقي نمي‏ماند و اما اشكال دوم ايشان اين بود كه سه نفر مجتهد عادل كار قضائي نكرده‏اند و دليل آوردند دادگاه‏هاي انقلاب را كه مواجه با مشكلات شده دو جواب دارد اول اين است كه آن مجتهديني كه وارد مي‏شوند به شوراي عالي قضائي اينها بصر و آگاه هستند مشاوره مي‏كنند در آن مسائلي كه جنبه اداري و سيستم حقوق امروز را دارد علاوه بر آن‏كه از ميان افراد آگاه انتخاب مي‏شوند اينها يك آدم‏هاي خاصي نيستند كه مستبد به رأي هر كار خواستند بكنند و هر چه خواستند بگويند مسلماً در امور مشورت مي‏كنند اين سه نفر را از ميان آنها انتخاب مي‏كنند و مشورت مي‏كنند. و اما در مورد مسأله دادگاه‏هاي انقلاب مي‏خواهم عرض كنم كه دادگاه انقلاب عكس اين را ثابت كرده حالا بعضي جاها در دادگاه‏هاي انقلاب قاضي‏اش جامع شرايط نبوده يك مسأله‏اي است اما آنهايي كه مجتهد بودند عملًا ثابت كردند كه دستگاه‏هاي قضائي را مي‏توانند اداره بكنند، و در بعضي موارد ديده شده بهتر از قضات رأي‏هايي داده‏اند نبايد از انصاف گذشت منتها ماهيت دادگاه انقلاب با دادگاه‏هاي معمولي تفاوت دارد و آن ويژگي‏هاي خودش را دارد. اما سومين اشكال ايشان اين بود كه دانشكده حقوق با شكل فعلي فايده‏اي ندارد. در جواب بايد بگويم ...
نايب رئيس- اين مسأله مربوط به جاي ديگر است. خوب يك موافق و يك مخالف صحبت كرده و براي رأي‏گيري مي‏خوانم ... آقاي مير مرادزهي بفرماييد.
مير مرادزهي- من پيشنهاد مي‏كنم در بند 3 سابقه لااقل ده سال براي قضات پيش‏بيني بكنيم.
نايب رئيس- آن را نوشتيم قانون معين كند براي اين‏كه در شرايط مختلف فرق مي‏كند و بعد ما نوشته‏ايم سه نفر قاضي، پس شرط اول آن است كه قاضي باشند يعني حتماً بايد در قانوني كه‏
                        مشروح مذاكرات قانون اساسى‏جلسه‏67-51، ص: 1602
بعداً در مجلس تصويب مي‏كند اينها را پيش‏بيني بكند. آقاي اكرمي بفرماييد.
اكرمي- اينجا شرايط انتخاب شونده را كه مرقوم فرموديد بعد گفته‏ايد كه مجتهد و عادل باشد دو شرط را ذكر كرديد شرايط ديگر را هم بنويسيد.
نايب رئيس- مثل اينها است چند سال سابقه قضاوت داشته باشد (اكرمي- نوشته است شرايط ديگر) شرايط ديگر همان است كه گفتم ... اجازه بدهيد براي رأي‏گيري بخوانم.
طاهري اصفهاني- فرمايش آقاي اكرمي البته وارد نيست ولي چيزي است كه تو ذهن مي‏زند و اين مشكل با يك «واو» حل مي‏شود بنويسيم «براي مدت پنج سال و بر طبق قانون ...».
نايب رئيس- عيبي ندارد تذكر خوبي است براي رأي مي‏خوانم: «اصل 146 ...» آقاي مكارم بفرماييد.
مكارم شيرازي- چون ما در اينجا نوشته‏ايم كه شرايط را قانون معين مي‏كند و از طرف قضات هم آمدند اينجا صحبت كردند و گفتند در قانون اساسي دست و پاي ما را نبنديد.
نايب رئيس- اگر يادتان باشد ما صبح اشكال داشتيم در عزل و نصب قضات و به اندازه كافي هم صحبت شده. اصل 146 را براي رأي‏گيري مي‏خوانم:
اصل 146 (اصل يكصد و پنجاه و هشتم)- شوراي عالي قضائي از پنج عضو تشكيل مي‏شود:
1- رئيس ديوان عالي كشور.
2- دادستان كل كشور.
3- سه نفر قاضي مجتهد عادل به انتخابات قضات كشور.
اعضاء اين شورا براي مدت پنج سال و طبق قانون انتخاب مي‏شوند و انتخاب مجددشان بلامانع است.
شرايط انتخاب شونده و انتخاب كننده را قانون معين مي‏كند.
 (اخذ رأي به عمل آمد و نتيجه آن به شرح زير اعلام شد)
نايب رئيس- عده حاضر پنجاه و هشت نفر، شماره كل آراء پنجاه و هشت رأي، موافق پنجاه و دو نفر، مخالف دو نفر، ممتنع چهار نفر، تصويب شد، تكبير (حضار سه مرتبه تكبير گفتند).
8- طرح اصل 147
نايب رئيس- دو تذكر داشتم يكي آن‏كه آقاياني كه پس از رأي وارد جلسه مي‏شوند ديگر رأي ندهند براي اين‏كه قرار ما بر اين است كه كسي كه موقع اخذ رأي در جلسه نيست در رأي شركت نكند كه اشكالي پيش نيايد. تذكر ديگر اين است ما بنا داريم به اميد خدا كار جلسه را به پايان برسانيم فردا صبح ساعت هشت دوستان تشريف بياورند تا بتوانيم بحث قضا را تمام كنيم. (علي تهراني- هنوز ساعت شش نشده) اگر دوستان موافق باشند جلسه را ادامه مي‏دهيم چون اول وقت مغرب هم گذشت جلسه را ادامه مي‏دهيم. اصل 147 را مي‏خوانم.
اصل 147- رئيس ديوان عالي و دادستان كل كشور بايد مجتهد عادل و آگاه به امور قضائي باشد و به وسيله رهبر از ميان كساني كه مورد تأييد اكثريت قضات كشورند تعيين‏
                        مشروح مذاكرات قانون اساسى‏جلسه‏67-51، ص: 1603
مي‏شوند ترتيب اين تأييد را قانون معين مي‏كند.
نايب رئيس- آقاي دكتر آيت؟ (دكتر آيت- من مخالفم) آقاي منتظري (منتظري- من هم مخالفم) آقاي طاهري خرم‏آبادي بفرماييد.
طاهري خرم‏آبادي- در اين اصل قبلي دست و بال قضات را بستند در اينجا هم دست و بال مقام رهبري را بستيد بعد گفتند رهبر از ميان كساني كه مورد تأييد اكثريت قضات باشند.
طاهري اصفهاني- چه اشكالي دارد؟
نايب رئيس- چه اشكالي دارد؟ آقاي خزعلي بفرماييد.
خزعلي- در اصلي كه درباره وظايف رهبر به تصويب رسيد كه به معناي مقامات نصب عالي‏ترين مقام قضائي است.
نايب رئيس- مقامات قضائي گفتيم، مقام درست است كه به معناي مقامات باشد آقايان همان روز بحث كردند و گفتند كه مقامات باشد قرار شد مقام را طوري استعمال كنيم كه معناي اسم جنس بدهد يعني يك نفر باشد نه چند نفر. (طاهري خرم‏آبادي- بعد از آن گفتيم كه نصب ...) شما مخالفيد موافق بايد جواب اين اشكال را بدهد. قبل از شما مخالف نوبت گرفته، آقاي دكتر غفوري بفرماييد.
گلزاده غفوري- مثل اين‏كه در اين عبارت يك كلمه افتاده است. قبلًا بوده است «امور اداري و قضائي ...» چون كه دادستان رياست دادسراها را دارد بايد آگاهي اداري هم داشته باشد عادل و آگاه به امور اداري و قضائي. يكي هم بايد تعيين مدت هم بشود مثلًا اگر بشود براي مدت سه سال يا پنج سال بد نيست. بعد هم آن مورد تأييد اكثريت را اگر بنويسيد منتخب براي احترام و پرستيژ قضائي كه مي‏خواهند با نظر رئيس ديوان عالي كشور كار بكنند و رهبر هم تأييد و تصويب مي‏كند به نظر مي‏رسد عملي‏تر است.
نايب رئيس- مثل اين‏كه قبلًا پنج سال بوده است و ما انداخته‏ايم براي مدت پنج سال (منتظري- اعضاي اين شورا براي مدت پنج سال انتخاب مي‏شود.) خوب ممكن است كه به عضويت شورا پنج سال در مي‏آيند ممكن است خود دادستان را عوض كنند يا بميرد اين عبارت آن معني را نمي‏رساند. (گلزاده غفوري- بنويسيد منتخب قضات كشور.) همين‏طور نوشتيم، آقاي مكارم بفرماييد. (مكارم شيرازي- موافق هستم.) آقاي دكتر آيت به عنوان مخالف و آقاي مكارم به عنوان موافق صحبت خواهند كرد.
طاهري اصفهاني- اينجا نوشته است رئيس ديوان عالي كشور و دادستان جزو شوراي عالي قضائي هستند.
نايب رئيس- عضويت شورا مدتش پنج سال است، غير از آن است كه سمت دادستان هم پنج سال باشد، يا نه ممكن است ده سال سمت دادستاني داشته باشد، پنج سال عضويت شورا. آقاي دكتر آيت بفرماييد.
دكتر آيت- ما اولًا در اصل مربوط به اختيارات رهبري نوشتيم رئيس ديوان عالي كشور را او انتخاب مي‏كند. در اينجا آمديم آن اختيار را محدود كرديم به انتخاب قضات يعني در حقيقت هر پنج نفر را قضات تعيين مي‏كنند، در حالي كه آن دو نفر را بايد به طور كلي انتصابي بگذاريم كه او بتواند انتصاب كند و به خصوص كه كار مشكل مي‏شود كه دوباره انتخابات بشود
                        مشروح مذاكرات قانون اساسى‏جلسه‏67-51، ص: 1604
و اكثريت قضات چند نفر را تعيين كنند اين كار خيلي مشكل مي‏شود و انتخابي بودن مقام رياست ديوان عالي كشور و دادستان كل كشور از طرف قضات يك كمي از استقلال آنها كم مي‏كند. من معتقدم آن تأييد اكثريت قضات را حذف كنيد به خصوص كه سه نفر قاضي را آنها انتخاب مي‏كنند و اكثريت هم در آن شورا به عهده آنها است. پنج سال را هم من معتقدم در اين مورد ...
نايب رئيس- آقاي منتظري جهت مخالفت شما همين است؟
منتظري- اين عبارت آخري همين است سه نفر قاضي به انتخاب قضات كشور و دادستان و باز به انتخاب قضات كشور اين درست نيست.
نايب رئيس- آقاي مكارم به عنوان موافق بفرماييد.
مكارم شيرازي- در فلسفه اين اصل امروز صحبت شد. دادستان كل كشور و نيز ديوان عالي كشور اين دو بايد يك ارتباطي با دستگاه‏هاي قضائي كشور داشته باشد اگر خود قضاوت هم در پيشنهاد كردن دخالت داشته باشند اين پيوند و رابطه برقرار مي‏شود و سبب مي‏شود كه دستگاه قضائي مملكت منسجم و به هم پيوسته باشد گو اين‏كه آقايان مي‏گويند، با اصل سابق منافات دارد به هيچ وجه منافات ندارد. در آن اصل انتخاب در مرحله اول با رهبر است در اين هم انتخاب را با رهبر مي‏داند منتها يك قيدي اضافه مي‏كند كه به پيشنهاد قضات كشور اين به قول خودتان از مقوله مطلق است و مقيد آنجا مطلق است كه رهبر بايد انتخاب كند اما آيا پيشنهادي هم بشود يا نشود از اين نظر باز است نه نفي كرده است و نه اثبات، بنابراين يك قيدي اضافه شده است و منافات با حق او هم ندارد.
رباني شيرازي- پيشنهاد اشكالي ندارد.
نايب رئيس- آقايان مثل اين‏كه براي بعضي از دوستان مسأله تأييد مشكل است اين را از ميان كساني كه با رأي اكثريت قضات كشور پيشنهاد مي‏شوند تعيين مي‏شود. (منتظري- اكثريت يعني چه؟) يعني از راه انتخابات من يك بار ديگر اصل را براي رأي‏گيري مي‏خوانم اين اصول را قرار شد بعد از صحبت يك موافق و مخالف رأي بگيريم بنابراين ...
حسيني هاشمي- هميشه غير از يك موافق و يك نفر مخالف به سؤالات هم به شهادت صورت جلسه مجلس جواب داده مي‏شده، اگر بنا هست آنها ناديده گرفته بشود من عرضي ندارم.
نايب رئيس- اگر سؤال بشود جواب مي‏دهم.
حسيني هاشمي- من عرضم اين است كه اگر از نظر شرع مقدس اسلام، اين مسأله قطعي است كه قاضي بايد منصوب مستقيم يا غير مستقيم از طرف رهبر باشد چگونه سازگار است، با اين‏كه انتخابات از پائين به بالا از قوه قضائيه باشد و رهبر در مضيقه قرار بگيرد.
نايب رئيس- اين‏كه ظاهراً سؤال نبود اين مي‏شود همان مخالف. ما گفتيم كه به سؤالات جواب بدهيم حالا كه سؤال فرموديد جواب اين است كه مكرر با آقايان صحبت شده كه بسياري از اصول قانون اساسي در حقيقت تعيين رويه ثابتي است براي اعمال ولايت والي منتها فرض اين است عين اين مسأله در مسأله پارلمان است. اگر تعيين نخست وزير از حقوق والي است پس اين‏كه بايد اكثريت نمايندگان مجلس منتخب مردم رأي بدهند يعني چه اينها يك پاسخ دارد و اين است كه ولايت والي بهترين راه اعمالش آن است كه جا بيفتد زيرا عملًا هم اين‏طور مي‏شود چون ما در مورد همين دادسراي انقلاب مي‏ديديم كه چگونه وقتي افراد در ميان آن كساني كه‏
                        مشروح مذاكرات قانون اساسى‏جلسه‏67-51، ص: 1605
بايد اداره‏شان بكنند پايگاهي ندارند نمي‏توانند كاري كنند و بايد عوضشان كرد. بنابراين اين از اول بايد ثابت‏تر و محكم‏تر انجام شود. چرا ما نمي‏خواهيم انتخاب والي با يك مقدماتي باشد كه آن مقدمات نقش او را سنگين‏تر و اصيل‏تر و مؤثرتر بكند؟ به هر حال ...
منتظري- حال اگر از طرف قضات تعيين شدند ولي از نظر رهبر واجد شرايط نبودند اينجا چه كار بايد كرد؟
نايب رئيس- يك نفر ديگر را در نظر مي‏گيرند. (منتظري- پس هر روز انتخابات است.) چاره‏اي نيست در همه جا گفتم. آقاي جوادي بفرماييد.
جوادي- در طي وظايف رهبر گفته شد كه تعيين فرماندهان عالي نيروهاي سه گانه به پيشنهاد شوراي عالي باشد اينجا هم به پيشنهاد شوراي عالي است.
يزدي- در اينجا بنويسيم به وسيله مقام رهبري.
نايب رئيس- بنويسيم به وسيله رهبري. (هاشمي‏نژاد- به وسيله رهبري.)
كرمي- يك كلمه نصب هم اينجا اضافه بشود بهتر است. چون در اينجا نصب عالي‏ترين مقام قضائي است و اين كلمه نصب را اينجا اضافه كنيد.
نايب رئيس- آيا اين كلمه كه هست معني نصب را نمي‏رساند. (كرمي- كلمه نصب باشد بهتر است) مي‏نويسيم «منصرف مي‏شود.»
اصل 147- رئيس ديوان عالي و دادستان كل كشور بايد مجتهد عادل و آگاه به امور قضائي باشند و به وسيله رهبري از ميان كساني كه با رأي اكثريت قضات كشور پيشنهاد مي‏شوند براي مدت پنج سال منصوب مي‏گردند ترتيب اين تأييد را قانون معين مي‏كند.
يكي از نمايندگان- به جاي «تأييد» بايد «پيشنهاد» نوشته شود.
نايب رئيس- صحيح است «ترتيب اين پيشنهاد را قانون معين مي‏كند.» لطفاً رأي بگيرند.
                         (اخذ رأي به عمل آمد و نتيجه آن به شرح زير اعلام شد.)

نايب رئيس- عده حاضر هنگام اخذ رأي پنجاه و هفت نفر، شماره كل آراء پنجاه و هفت رأي، موافق چهل و شش نفر، مخالف پنج نفر، ممتنع شش نفر، بنابراين اصل رد شد.
9- طرح و تصويب اصل 148 (اصل يكصد و شصت و يكم)
نايب رئيس- اصل 148 قرائت مي‏شود.
اصل 148 (اصل يكصد و شصت و يكم)- ديوان عالي كشور به منظور نظارت بر اجراي درست قوانين در محاكم و ايجاد وحدت رويه قضائي و انجام مسؤوليت‏هايي كه طبق قانون به آن محول مي‏گردد براساس ضوابطي كه شوراي عالي قضائي تعيين مي‏كند تشكيل مي‏گردد.
نايب رئيس- جاي بحث نيست لطفاً رأي بگيريد.
 (اخذ رأي به عمل آمد و نتيجه آن به شرح زير اعلام شد)
نايب رئيس- عده حاضر پنجاه و هفت نفر، شماره كل آراء پنجاه و هفت رأي، موافق پنجاه و هفت نفر تصويب شد، تكبير (حضار سه مرتبه تكبير گفتند).
بعضي از نمايندگان- اصل بعدي را هم مطرح كنيد.
                        مشروح مذاكرات قانون اساسى‏جلسه‏67-51، ص: 1606
10- پايان جلسه‏
نايب رئيس- اصل بعدى حرف زيادى دارد. فعلًا چون كارى نداريم جلسه را ختم مي‏كنيم، جلسه ختم مي‏شود.
 (جلسه ساعت هجده پايان يافت)
نايب رئيس مجلس بررسى‏هايى قانون اساسى- دكتر سيد محمد حسينى بهشتى‏
                        مشروح مذاكرات قانون اساسى‏جلسه‏67-51، ص: 1607
                        جلسه پنجاه و نهم‏

                        صورت مشروح مذاكرات مجلس بررسى نهايى قانون اساسى جمهورى اسلامى ايران‏

جلسه ساعت 17/ 15 دقيقه روز 13 آبان ماه 1358 هجرى شمسى برابر با سيزدهم ذيحجه 1399 هجرى قمرى به رياست آقاى دكتر سيد محمد حسينى بهشتى (نايب رئيس) تشكيل شد.
فهرست مطالب‏
1- بيانات رئيس راجع به سالگرد شهادت عده‏اى از محصلين در دانشگاه تهران و اشغال سفارت آمريكا و گروگان‏گيرى كاركنان آن سفارتخانه به عنوان اعتراض به دسيسه‏هاى دولت آمريكا در ايران به وسيله گروهى از دانشجويان‏
2- طرح اصل 147
3- طرح اصل 149
4- طرح اصل 150
5- طرح و تصويب اصل 151 (اصل يكصد و شصت و ششم)
6- طرح اصل 17
7- پايان جلسه‏
دبيرخانه مجلس بررسى نهايى قانون اساسى‏
                        مشروح مذاكرات قانون اساسى‏جلسه‏67-51، ص: 1609
1- بيانات رئيس راجع به سالگرد شهادت عده‏اى از محصلين در دانشگاه تهران و اشغال سفارت آمريكا و گروگان‏گيرى كاركنان آن سفارتخانه به عنوان اعتراض به دسيسه‏هاى دولت آمريكا در ايران به وسيله گروهى از دانشجويان‏
نايب رئيس- بسم الله الرحمن الرحيم. در تاريخ يك قوم و در تاريخ نهضت‏ها ايامى فراموش نشدنى هست و گاهى يك نهضت و يك انقلاب آن قدر پرحادثه بوده كه هر روزش يومى است مخصوص و روزى است پرخاطره. سيزده آبان ماه در انقلاب پيروزمند و شكوهمند اسلامى ملت ما خاطره‏اى پرشكوه را زنده نگه مي‏دارد كه يك پيشوا و رجل دينى، يك عالم متعهد و مسؤول و يك رهبر محبوب در راه آرمان و هدف الهى و اسلامى كه انتخاب كرده از زندان‏ها و تبعيدها و هر فشار ديگر هيچ مخيله‏اى بر خودش راه نداده است.
سيزدهم آبان ماه، خاطره تبعيد امام و خاطره نوجوانان شجاع و با ايمان و فداكار و قهرمانى را زنده مي‏كند كه با چشم خود باران گلوله را از طرف پليس مزدوران زمان شاه دست نشانده آمريكا (كه حالا هم ناسلامتى ميهمان پشتيبانش شده است) به سوى خود مي‏ديدند ولى بى‏پروا از مرگ، با فرياد الله اكبر هنگام اذان ظهر وقت اعلام نام خدا و ياد خدا شجاعانه ايستادند و قربانى دادند و با ريخته شدن خونشان انقلاب را جان ديگرى بخشيدند و ما ياد اين شهيدان عزيز را گرامى مي‏داريم و امروز در سرتاسر ايران براى گرامى داشت ياد آنها غلغله و ولوله‏اى است. وظيفه همگى ما بود كه در مراسم امروز دانشگاه شركت مي‏كرديم ولى متعهدانه به اين انقلابيون گفته‏ايم مي‏خواهيم بكوشيم هر چه زودتر مسأله قانون اساسى را تمام كنيم، البته دو سه نفر از دوستان ما آقايان دكتر باهنر و دكتر غفورى و تهرانى هم آنجا سخنرانى كرده‏اند. به هر حال اميدواريم اين انقلاب كه با اين همه خون به ثمر رسيده ار هر نوع گزندى سالم بماند و به هر قيمتى كه شده ولو با قيمت خون فشانى‏ها و جان فشانى‏هاى فراوان ديگر به پيروزى برسد چون پيروزى آن، پيروزى اسلام، آيين مقدس خدا و قرآن كتاب راهنماى ماست. ضمناً امروز لابد از طريق اخبار راديو مطلع شديد كه عده‏اى از جوانان باايمان و برآشفته ملت كه پذيرش شاه جنايت كار را از طرف آمريكا به حق توهين بزرگى به انقلاب و ملت انقلابى ما مي‏دانند، بيش از اين تاب نياوردند و به عنوان اعتراض سفارت آمريكا را تصرف كردند و چند نفر از كاركنان آنجا را به گروگان گرفتند، ما هميشه به عنوان كسانى كه احساس مسؤوليت مي‏كرديم به آمريكا و ساير قدرت‏هاى استعمارگر گفته‏ايم كه بدانيد با فرد طرف نيستيد با افراد هم طرف نيستيد، با شخص امام هم طرف نيستيد، با علماى انقلابى و رجال انقلابى طرف نيستيد، با شوراى انقلاب و دولت موقت انقلاب طرف نيستيد بلكه با يك ملت طرف هستيد موفقيت ايران را درك كنيد و بدانيد كه «ايران» ملتى دارد كه خط انقلاب خودش را شناخته است، حتى پيش از 22 بهمن مكرر به اينها گفته مي‏شد اگر همه چهره‏هايى را كه شما به عنوان‏
                        مشروح مذاكرات قانون اساسى‏جلسه‏67-51، ص: 1610
چهره‏هاى مؤثر مي‏شناسيد بگيرند و اعدام و نابود كنند انقلاب با توان بيشتر جلو مي‏رود، حالا هم براى‏شان مي‏گوييم كه شما انتظار نداشته باشيد كسى بتواند ملت به پا خاسته ما را در برابر همه كارهاى ناپسند و زشت شما مهار كند ملت در برابر برخى از اين توهين‏ها مهار شدنى نيست، گويا آمريكا و قدرت‏هاى ديگر جهانى فقط زبان ديپلماسى را بلد هستند و هنوز زبان انقلاب را ياد نگرفته‏اند و با اين زبان آشنا نشده‏اند ولى مردم ما و دوستان ما به بركت اين انقلاب به خوبى با اين زبان آشنا شده‏اند و مي‏دانند كه هر كلمه‏اى و هر سخنى، هر نوشته‏اى در انقلاب چه معنى مي‏دهد. ما در عين اين‏كه مي‏پذيريم كه سفارت يك كشور و اتباع يك كشور بايد در يك كشور ديگر امنيت داشته باشند و در عين اين‏كه قانون اسلام چنين امنيتى را تأكيد و تضمين مي‏كند، در عين حال مي‏خواهيم بگوييم اين زبان انقلاب هم يك زبان راست و صريح و روشن است و چيزهايى را بيان مي‏كند. اگر آمريكا و كشورهاى ديگر جهان زبان انقلاب ايران را هنوز ياد نگرفته‏ايد و نمي‏توانيد درك كنيد خوب است سر عقل آييد و درك كنيد. همان وقتى كه گفتيد اين بيمار هيچ جاى دنيا جز آمريكا براى معالجه‏اش نبوده (آن هم اگر واقعاً بيمار باشد) وقتي كه پذيرفتيد بايد مي‏دانستيد كه پى‏آمدهاى سختى به دنبال خواهد داشت. جوان‏هاى ما امروز به سفارت آمريكا رفته‏اند و گفته‏اند كه اين شاه خائن و دشمن ملت را بدهيد و اين كاركنان سفارت را كه به گروگان گرفته‏ايم از ما بگيريد، چون هر چه به زبان منطقى گفتند كه دشمن ملت را چرا در خانه خودتان پناه داديد؟ گفتند اين از لوازم اومانيسم است و يك نفر بيمار به ما پناه آورده است، انسان دوستى و اومانيسم جهانى و اخلاق انسانى ايجاب مي‏كند كه ما بيمار را پرستارى كنيم. آيا شما هنوز هم نفهميده‏ايد و نمي‏توانستيد بفهميد كه محمد رضا دشمن خون آشام يك خلق است و او بايد به دست دادگاه عدل و انتقام سپرده شود؟ بسيار خوب. نتوانستيد بفهميد، جوانان انقلابى كشور ما ناچار مي‏شوند كه با اين زبان‏ها به شما بفهمانند، اميد ما اين است كه درس عبرت بگيريد و با ملت انقلابى ما طورى برخورد نكنيد كه ديگر ملت ما براى گفتگو با شما ناچار به استفاده از اين زبان‏ها بشوند و اگر شما همچنان به لجاجت خودتان ادامه بدهيد هيچ كس نمي‏تواند به شما تضمين بدهد كه مردم انقلابى ما ديگر از اين زبان استفاده نمي‏كنند، ما هم تأكيد مي‏كنيم كه وظيفه انسانى و انسان دوستى آمريكا (اگر آمريكا به راستى انسان دوستى را مي‏فهمد) اين است كه اين دشمن خلق را تحويل دادگاه عدل و انتقام اسلامى ايران بدهد و بيش از اين خودش و ملت ما را به دردسر نياندازد اين تشخيص ما است. نمى‏دانم نمايندگان محترم ملت هم تشخيص‏شان همين است يا نه (نمايندگان- همين است).
صدوقى- همان انسان دوستى بود كه يك مشت اعراب بيچاره را بيرون كردند و فلسطينى‏ها را آواره كردند و يك عده اسرائيلى را آوردند جايشان نشاندند، آيا آن هم انسان دوستى است يا نه؟
مشكينى- ى ا اين اومانيسم در جمعه سياه ميدان ژاله عملى نبود؟
نايب رئيس- كشتار بى‏رحمانه جوانان ما اومانيسم‏شان بود و حالا هم قاتل اين جوانان را در پناه حمايت خود قرار داده‏اند كه يك يك مادران و خواهران و پدران و فرزندان اين شهيدان در انتظار كيفر او هستند، اين‏طور به يك چنين ملت و مردم انقلابى داغديده بى‏اعتنايى كردن اين هم اومانيسم‏شان است و هر دو جناب آقاى مشكينى يك نوع اومانيست است.
                        مشروح مذاكرات قانون اساسى‏جلسه‏67-51، ص: 1611
2- طرح اصل 147
نايب رئيس- با اجازه دوستان وارد مي‏شويم. اصل 147 مطرح است قرائت مي‏شود.
اصل 147- رئيس ديوان عالى و دادستان كل كشور بايد مجتهد عادل و آگاه به امور قضائى باشند و به وسيله رهبرى براى مدت پنج سال به اين سمت منصوب مي‏شوند.
ى كى از نمايندگان- مسأله عزل را هم قرار بود متذكر بشويد.
نايب رئيس- آقاى دكتر غفورى فرمايشى داريد بفرماييد.
دكتر غفورى- همان‏طور كه مي‏دانيد، گروه‏ها همه‏شان براى تدوين و تنظيم اصول از نظريات اهل فن استفاده كرده‏اند و از جمله گروه شش براى امور قضائى از نظريات بسيارى از استادان حقوق و قضات استفاده كرد چون قانون اساسى فقط براى امروز و فردا كه نيست ...
به هر حال در انتخاب رئيس ديوان عالى كشور چون اعضاء ديوان عالى كشور او دادستان كل كشور را انتخاب مي‏كند عقيدة همه بر اين بود براى اين‏كه قضات احساس شخصيت بكنند و از اين به بعد قضات شايسته‏اى داشته باشيم و مسأله اعتماد كه سرمايه كلى دستگاه عدالت قضائى است وجود داشته باشد، خلاصه اين جور بى توجهى به انتخاب قضات نشود، پيشنهاد شده بود كه نوشته شود از ميان منتخبين قضات يعنى آنها انتخاب بكنند آن وقت چون شرط اجتهاد و عدل و آگاهى در امور قضائى و ادارى هست، آن وقت به وسيله رهبر نصب بشود كه در واقع يك پشتوانه محكمى باشد كه مردم احساس كنند كه براى مدت پنج سال به اين سمت مي‏شوند. اين پيشنهادى بود از طرف اكثر قضات و بعد هم در اين نوشته كه حدود شصت نفر امضاء كرده بودند به اين مسائل اشاره كرده بودند حالا هر طور كه فكر مي‏كنيد كه دوام بيشترى دارد و اعتماد بيشترى به دستگاه قضائى مي‏دهد، در واقع شخصيت قضات را بالا مي‏برد و استقلال به آنها مي‏دهد و با حسن اعتماد مي‏توانند قضاوت بكنند، همان‏طور عمل بكنيد.
نايب رئيس- در حقيقت آقاى دكتر غفورى به عنوان مخالف با اين اصل صحبت كردند. از دوستانى كه بعد نوشته‏اند بپرسيم هر كدام موافق هستند صحبت كنند، آقاى دكتر ضيائى؟ (دكتر ضيائى- موافق هستم.) پس بفرماييد به عنوان موافق هستند صحبت كنيد.
دكتر ضيائى- چون در كميسيون مشترك مفصل بحث شد و همان‏طور كه جناب آقاى دكتر غفورى فرمودند با بسيارى از قضات به خصوص قضات عالى‏رتبه مذاكره شد و ايشان هم تشريف داشتند و پيش‏نويس‏هايى از قضات عالى‏رتبه و حقوق‏دانان درخواست شد و آنها هم پيش نويس‏هايشان را فرستادند، در حدود شصت و سه نفر از قضات ايستاده و نشسته دادگسترى و بازپرس و امثال اينها نظرشان را دادند، ولى بيانى كه جناب آقاى دكتر غفورى فرمودند من نمي‏دانم ايشان چه جور احساس مي‏كنند، همان‏طور كه صبح هم بحث شد اگر قضات تصور مي‏كنند يك رئيس ديوان عالى كشور و يا دادستانى كه مجتهد و عادل و آگاه به زمان است اگر از طرف رهبر يا مقام رهبرى نصب بشود، اين براى قضات شكست و تحقير است، تف بر اين تصور و اين ديد! قضات يا مسلمانند يا مسلمان نيستند، درك مي‏كنند يا نمي‏كنند. اگر واقعاً مسلمان هستند بايد تسليم مقام رهبرى بشوند كه يك مجتهد عادل و جامع الشرايط و آگاه به امور و
                        مشروح مذاكرات قانون اساسى‏جلسه‏67-51، ص: 1612
زمان است. اين چطور تحقيرى است براى قضات؟ چطور كسر شأنى است براى قضات كه نمي‏خواهند قبولش كنند؟ و همچنين براى دادستان؟ اين آقاى دادستان كه از نظر اسلامى يك مجتهد جامع الشرايط است يعنى تمام حقوق اسلامى را بارها و بارها تدريس كرده و حاضر الذهن است، قضاتى كه مسلمان هستند قهراً او را قبول مي‏كنند، همان‏طورى كه رهبرى را قبول كردند و رهبر را قبول كردند و اگر از نظر انسانى بنگريم اين از نظر روانشناسى ثابت شده كه هر كسى در رده موقعيتى از اجتماعى يا اقتصادى كه باشد از نظر علمى وقتى كه مورد پسند دانشجويان و حقوق‏دانان و اساتيد قرار بگيرد همه نسبت به معلومات او تعظيم و احترام مي‏كنند بنابراين يك دادستانى كه مجتهد و جامع الشرايط و عادل و آگاه است چطور انسان‏هاى حقوق‏دان از انتصابش و همكارى با او احساس حقارت مي‏كنند؟! اگر ما چنين قضاتى داشته باشيم كه احساس حقارت بكنند ما نسبت به اين گونه افراد هيچ گونه اطمينانى نداريم كه مردم را در مقابل آنها و دسترس آنها قرار بدهيم. بنابراين ما براى اين‏كه وزنه‏اى براى دادگسترى‏مان داشته باشيم، براى اين‏كه مورد اطمينان قاطبه ملت ايران، چه مسلمان و چه غير مسلمان باشد و براى اين‏كه پشتوانه‏اى براى ملت‏هاى ديگرى كه بخواهند به دادگسترى ما اطمينان بكنند، داشته باشيم بايد افرادى كه مورد اطمينان ملت ايران است و مورد اطمينان مقام رهبرى است و از نظر دينى به او اعتماد داريم در رأس اين دادسراهاى گسترده ما قرار بگيرند چون اگر دادگسترى اصلاح بشود شايد خيلى از چيزها صلاح بشود. تا حالا همه مردم نسبت به روش كار قضات و دادگسترى‏ها خوشبين نبودند و انتظار داريم بعدها خوشبين بشوند، حالا اگر رژيم قبلى رژيم طاغوتى بود ما كه نمي‏خواهيم دنباله‏رو آنها باشيم. بنابراين چون بحث كافى هم شده و از نظر واقع‏بينى هم اين اصل بايد حتماً اين‏طور باشد و از نظر شرعى هم حكم اين‏جور افراد براى ملت ايران قابل پذيرش است والا طبق آيه صريح قرآن طاغوت است و اين آيه را هم همه آقايان مي‏دانند.
نايب رئيس- خوب، يك موافق و يك مخالف صحبت كردند و من اينجا يك استدراكى از سخن برادر عزيزمان آقاى دكتر ضيائى مي‏كنم كه در دستگاه قضائى كشور انسان‏ها و عناصر شريفى وجود دارند و فراوان هم هستند كه اينها در نظام فضيلت دولت فضيلت پرور مي‏توانند سرمايه و نيروهاى ارزنده و مؤثرى باشند. خيلى از اينها به دليل اين‏كه در نظام غلط قرار گرفته بودند استعدادهاى‏شان نمي‏توانست شكفته و نشان داده بشود و اين منحصر به قضات نيست در همه قشرهاى ديگر هم وضع همين‏طور است. اميد ما اين است كه اين انقلاب بتواند با دست همين مردم نظامى سالم، ادارى و قضائى، سياسى و اقتصادى و آموزشى و پرورشى، حتى خانوادگى به وجود بياورد تا معلوم بشود كه گنجينه ايران گنجينه پر و باارزشى كه انسان‏هاى شايسته در آن فراوان هستند و اين فرصت تاريخى براى نشان دادن آثار و ارزش‏هاى گرانبهايى كه در اين گنجينه هست مورد استفاده قرار بگيرد. اين استدراك من بود بر چيزى كه ممكن بود از تعبير سركار خلاف آن‏چه كه مقصودتان بود فهميده بشود.
موسوى قهد ريجانى- ما همه به سبك صحبت‏شان اعتراض داريم. تمام اين قضات و وكلا در شهرهاى ايران سهم بزرگى در انقلاب داشتند. اين حرفهايى كه زدند شايسته نبود.
نايب رئيس- آقاى دكتر آيت فرمايشى داريد بفرماييد.
                        مشروح مذاكرات قانون اساسى‏جلسه‏67-51، ص: 1613
دكتر آيت- توجه بفرماييد من هم به عنوان موافق ثبت نام كرده‏ام و چون مطلبى گفته شد كه گوينده هم مقصودشان آن نبود قطعاً اكثريت قريب به اتفاق ما نسبت به قضات احترام قائل هستيم و اينها سنگرى بودند كه تا آخرين مراحل هم در مقابل آن طاغوت مقاومت مي‏كردند و به همين دليل شاه و عواملش هميشه از دادگسترى ناراضى بودند، اما علت موافقت من با اين اصل اين نيست كه بگوييم قضات شخصيت ندارند، بلكه قضات شخصيت دارند ولى انتخاب رئيس ديوان عالى كشور و دادستان كل كشور دليل بر اين نيست كه بگوييم چون قضات شخصيت دارند آنها را انتخاب كنند. به چه دليل من موافقم كه به همين صورت انتخاب رئيس ديوان عالى و دادستان كل كشور باشد؟ يكى اين‏كه آن اصل قبلى عملى نبود يعنى بنا بود كه اكثريت قضات دو نفر را انتخاب بكنند و رهبر، آن انتخاب را تأييد بكند. اگر منظور اين بود كه آنها انتخاب بكنند خوب چرا اختيار رهبر را پيش بكشيم؟ و اگر منظور اين است كه رهبر حق داشت پيشنهاد آنها را ناديده بگيرد، كه اين اهانت بيشترى است و بعد هم تجديد انتخابات كار بسيار مشكلى است، گذشته از آن انتخاب سه نفر از آن شوراى عالى قضات هم كه به عهده قضات است و از همه اينها گذشته حتى در آمريكا كه يك كشور پيشرفته‏اى است، نه نفر اعضاى ديوان عالى كشور آنجا را رئيس جمهور مادام العمر انتخاب مي‏كند. اين را مخصوصاً گفتم كه اين مسأله پيش نيايد كه آقاى دكتر غفورى اشاره كردند به اروپا و آمريكا. آنجا هم مي‏بينيم كه اعضاى ديوان عالى كشورمان انتصابى است و نه انتخابى خود قضات. بنابراين با توجه به اختياراتى كه قبلا به رهبرى داده شده و با توجه به اين‏كه رهبرى حتماً نظر قضات و مردم را در نظر خواهد گرفت و اين مسأله به نفع ملت ايران است و صحيح است كه اين دو مقام مهم را همان‏طور كه در اسلام هم هست كه امام قضات عالى‏مقام را انتخاب مي‏كرده است اين دو مقام مهم به عهده رهبر باشد كه بتواند از اين جهت ولايت خودش را بر قوه قضائيه و ساير قوه‏ها اعمال بكند.
نايب رئيس- اگر بحث كافى است اصل را براى اخذ رأى بخوانيم؟ (طاهرى خرم آبادى- مسأله عزل را اينجا قرار نمي‏دهيد؟) به طور كلى ما راجع به عزل قضات بندى را آورده‏ايم و آن اصل 149 است.
طاهرى خرم‏آبادى- عزل را از مقام دادستانى و رئيس ديوان عالى كل كشور، نه از منصب قضا. آن چيزى كه داريم راجع به قاضى است. (نايب رئيس- اينها هم قاضى هستند) بله قاضى هستند اما يك منصب خاصى دارند، نسبت به اين منصب خاص در اين پنج سال ...
نايب رئيس- آنها هم تا مادام كه محاكمه نشده‏اند كسى حق عزل ندارد. (دكتر آيت- من معتقد هستم كه عزل را جدا بكنيم) جدا هم هست. به هر حال اين بحث بعدى است فعلا به اين اصل رأى مي‏گيريم و در اصل بعد صحبت مي‏كنيم كه آيا اين شامل آنها بشود يا نشود. (حجتى كرمانى- من هم مطلبى دارم اگر اجازه بفرماييد مطرح بكنم.) خير آقاى حجتى خيلى‏ها اسم نوشته‏اند و اگر قرار باشد شما صحبت بكنيد همه اينها بايد صحبت بكنند. به هر حال يك موافق و يك مخالف صحبت كردند.
حجتى كرمانى- اين‏كه درست نيست، اين مسأله‏اى است كه بايد مردم صحبتشان را بكنند، شما هر جا لازم مي‏دانيد مسأله يك موافق و يك مخالف را عمل مي‏كنيد و هر جا لازم نمي‏دانيد عمل نمي‏كنيد.
                        مشروح مذاكرات قانون اساسى‏جلسه‏67-51، ص: 1614
نايب رئيس- اصل 147 را براى رأى‏گيرى مي‏خوانم. (حجتى كرمانى- آقا عرض كردم بنده مطلبى دارم.) (يك نفر از نمايندگان- آقاى رئيس اجازه بدهيد ايشان صحبت كنند) قبل از ايشان پنج نفر نوبت گرفته‏اند.
دكتر قائمى- ايشان مي‏فرمايند آقايانى كه قبل از آقاى حجتى اسم نوشته‏اند وقت‏شان را به آقاى حجتى واگذار كنند تا ايشان حرف‏شان را بزنند.
ربانى املشى- آقا اين صحيح نيست، چرا ديگران وقت‏شان را به ايشان واگذار بكنند؟ براى اين‏كه اگر به ايشان اجازه صحبت ندهند ممكن است عكس العمل داشته باشد؟
مكارم شيرازى- به پيشنهاد كفايت مذاكرات رأى بگيريد.
نايب رئيس- آقاى حجتى راجع به مطلبى كه جناب‏عالى فرموديد شكى نيست هر كس كه مسؤول اداره جلسه باشد حتماً قبلًا نظر او درباره كيفيت اداره جلسه در چارچوب آيين نامه است.
حجتى كرمانى- عمل نمي‏كنيد آقا، هر جا كه لازم مي‏دانيد عمل مي‏كنيد و هر جا كه لازم نمي‏دانيد عمل نمي‏كنيد.
نايب رئيس- شما اجازه بدهيد صحبت من تمام بشود بعد. آئين نامه مي‏گويد حداقل يك موافق و يك مخالف اگر لازم بود صحبت بكنند بيش از آن هم تا دو نفر گفتيم در چند دقيقه كوتاه بعدش هم با تصويب جلسه. به هر حال يك موافق و يك مخالف صحبت كردند و آقاى دكتر آيت هم توضيحى مي‏خواستند بدهند كه دادند پيشنهادى رسيده راجع به كفايت مذاكرات من تاكنون با رأى جلسه عمل كردم حالا هم تابع رأى جلسه خواهد بود. (حيدرى- پس بفرماييد كه بيشتر از چهار نفر اسم ننويسند.) آقاى حيدرى گاهى دوستان فقط سؤالاتى دارند و توضيح مي‏خواهند و يا جلوتر گفتيم اگر كسى توضيحى مي‏خواهد كه اين اصل برايش مبهم است مي‏تواند مطرح كند ولى معلوم است موافق و مخالف ده نفر در يك جلسه نمي‏توانند صحبت كنند. (حجتى كرمانى- بنده هم توضيح مي‏خواستم) توضيح درباره صحبت مطلب مي‏خواهيد يا توضيح درباره اصل؟ (حجتى كرمانى- درباره اصل توضيح مي‏خواهم.)
كرمى- منظور آقاى غفورى و آقاى حجتى دريور در معرض آراء گذاشته شده بود و رأى نياورد، منظور ايشان مگر ديروز همين جا مطرح نشد؟
نايب رئيس- آن اصل ديگرى بود آقاى كرمى. (دكتر غفورى- به هر حال ما نظر خودمان را گفتيم.) آقاى موسوى تبريزى شما توضيح مي‏خواهيد بدهيد يا مخالف و موافق هستيد؟ (موسوى تبريزى- اگر اجازه بدهيد اين اصل كه منصب قضاوت است ...) اجازه بدهيد بنده سؤال كردم كه توضيحى مي‏خواهيد يا موافق و مخالف مي‏خواهيد صحبت بكنيد؟ (موسوى تبريزى- خير به عنوان موافق مي‏خواهم صحبت كنم.) بسيار خوب اسمتان را مي‏نويسم. آقاى ربانى شيرازى سؤالى داريد؟ (ربانى شيرازى- من به نظرم جواب آقاى غفورى داده نشد و مي‏خواستم پاسخ بدهم.) آقاى حيدرى شما سؤالى داريد يا مطلبى؟ (حيدرى- موافقم و توضيحى دارم براى روشن شدن جواب آقاى دكتر غفورى.) آقاى مكارم مطلبى داريد؟ (مكارم شيرازى- من موافقم) آقاى ميرمرادزهى نظرى داريد؟ (ميرمرادزهى- من مخالفم؟) آقاى حجتى نظرى داريد؟
حجتى كرمانى- من توضيح مي‏خواهم و سؤالم اين است كه آيا تعيين دادستان و
                        مشروح مذاكرات قانون اساسى‏جلسه‏67-51، ص: 1615
رئيس ديوان عالى كشور به وسيله رهبرى، آيا از نظر فقه ما راه ديگرى وجود دارد كه اگر منتخبين قضات به عرض فقيه رسيد و فقيه آنها را انتخاب كرد اين طرز، آيا از نظر فقه ما اشكال دارد كه ما آن كار را نمي‏كنيم يا مي‏ترسيم از اين‏كه خداى نكرده قضات ما يك كس بدى را انتخاب كنند و مي‏خواهم اضافه كنم اين مسأله را كه جايش اينجا است آقاى احمد خمينى پيشنهادى داد راجع به همين مسأله طرز اجراى ولايت فقيه، به جاى اين‏كه جواب داده شود كه به چه صورت آيا واقعاً طرزى كه ايشان گفته يا طرزى كه ما داريم به صورت شوراى رياست جمهورى كه مي‏خواهيم ارائه بدهيم آيا به آن صورت اگر ما اجرا بكنيم براى فقيه، آيا اين ولايت فقيه اجرا نخواهد شد؟ و تنها راهش همين است كه شما مي‏نويسيد؟ جواب بگوييد به ما ولى ما فكر مي‏كنيم كه اين مناصب را مي‏توانيم تحت نظر صحيح ولى امر قرار بدهيم و رهبر هم نظارت داشته باشد بدون اين‏كه شخصيت ديگران را ما خرد بكنيم.
نايب رئيس- آقاى املشى نظرى داريد؟ (ربانى املشى- بنده موافقم) آقاى جوادى فرمايشى داريد؟
جوادى- تذكرى و پيشنهادى دارم. اين مسأله قضا كه مجتهد مي‏تواند قاضى باشد، نيازى به رهبر ندارد ولى اين مسأله ولايت است و به سمتى منصوب شدن است كه بايد با نصب رهبر باشد. در غير دوره اول بايد بعد از پيشنهاد شوراى قاضى باشد.
نايب رئيس- بسيار خوب دوستان مطلب‏شان را بيان كردند. (تهرانى- احتياجى نيست جواب آقاى غفورى داده شود؟) نوبت اول با آقاى موسوى تبريزى است بفرماييد.
موسوى تبريزى- منصب قضاوت منصبى است كه برادرمان آقاى حجتى هم مي‏دانند كه در اسلام مال مجتهد جامع الشرايط است و اما اين برادران قضات و وكلايى كه در دادگسترى داريم همه‏شان براى ما محترمند براى اين‏كه همه‏شان مسلمان هستند و برادر ما هستند ولى به اعتراف خودشان يك دادگسترى طاغوتى ما داشتيم كه به اصطلاح اكثرشان طاغوتى بودند و خودشان هم از اين چيزها بيزار بودند، اگر بخواهيم واقعاً منصب قضاوت را به يك كسى بدهيم كه بخواهد قاضى باشد ما بايد اين روايت را نصب العين بكنيم كه امام مي‏فرمايند: «جَلَسْتَ مَجْلِساً مَا جَلَسَهُ إِلَّا نَبِيٌّ أَوْ وَصِيٌّ نَبِيٍّ أَوْ شَقِي». رئيس ديوان عالى كشور و دادستان كل كشور اينها به اصطلاح قاضى القضات هستند كه به امور قضائى مملكت در شؤون مختلف رسيدگى مي‏كنند. اين حق مسلم مجتهد عادل است (با حفظ شخصيت آنها) كه اگر واقعاً اجتهاد دارند و حقاً اشغال منصب قضاوت‏شان تا حالا شرعى بوده است و اشكالى ندارد با اجازه مجتهد عادل باشد، بنا بر آن‏كه توكيل در قضايا يا مثلا مأذون از طرف مجتهد بودن جايز باشد كما اين‏كه بعضى از آقايان در اين اصل از نظر محتوا مطابق حاق حقيقت اسلاميش در باب قضا مي‏دانيد، نمى‏دانم آقاى حجتى كجايش اشكال دارد؟
نايب رئيس- لطفاً بحث دو نفرى نفرماييد. به هر حال به نظر من آقاى موسوى هم نكته را پاسخ ندادند اگر آقاى ربانى جناب‏عالى توضيحى داريد بفرماييد.
ربانى شيرازى- در اصل 78 تصويب كرديم كه نصب عالى‏ترين مقام قضائى با رهبر است اين چيزى است كه تصويب شده و گذشته و رفته است. آقاى دكتر غفورى به نظر من چيزى مخالف نمي‏گويند طريق نصب اين را بيان مي‏كنند. رهبر اگر بخواهيد دادستان كل كشور يا رئيس ديوان عالى كشور را نصب كند بى‏حساب (گتره‏اى) كه نصب نمي‏كند مسلماً قضات آگاه‏
                        مشروح مذاكرات قانون اساسى‏جلسه‏67-51، ص: 1616
به امور قضائى را علاوه بر عدالت و اجتهاد در نظر مي‏گيريد يعنى از بين قضات او را انتخاب مي‏كند، قهراً رهبر با قضات عالى كشور تماس مي‏گيرد و با آنها مشورت مي‏كند و فردى كه واجد شرايط صلاحيت باشد از بين آنها انتخاب مي‏كند. جناب عالى فقط مي‏گوييد طريق را اينجا بنويسيد ما مي‏گوييم طريق ديگر احتياج ندارد، خود ايشان عاقل است طريقش را مي‏داند چگونه عمل كند. (همهمه نمايندگان.)
نايب رئيس- ما مطابق آيين نامه به دوستان نوبت صحبت مي‏دهيم اما به شرطى كه جداگانه با هم مباحثه نفرماييد.
كرمى- اين اصل ديروز مطرح شد (نايب رئيس- اين اصل، اصلا مطرح نشده است) اگر آقايان در اينجا هم مخالفت مي‏كنند و ديروز هم رأى نياورد بديهى است كه اين اصل از كار مي‏افتد. كارى بكنيد كه اين اصل تصويب بشود.
طاهرى اصفهانى- خواستم خدمت آقاى كرمى توضيح بدهم ديروز كه رأى نياورد شايد به خاطر همان جمله‏اى بود كه امروز در كميسيون اصلاح شد.
نايب رئيس- من كه عرض كردم اين اصل ديروز مطرح نشد چون به اين شكل نبود گفتم. اصل 147 براى رأى‏گيرى خوانده مي‏شود.
اصل 147- رئيس ديوان عالى و دادستان كل كشور بايد مجتهد، عادل و آگاه به امور قضائى باشند و به وسيله رهبرى براى مدت پنج سال به اين سمت منصوب مي‏شوند.
نايب رئيس- لطفاً رأى بگيريد.
 (اخذ رأى به عمل آمد و نتيجه به شرح زير اعلام شد)
نايب رئيس- عده حاضر در جلسه هنگام رأى‏گيرى پنجاه و چهار نفر، تعداد كل آراء پنجاه و چهار رأى، آراء موافق چهل و شش رأى، آراء مخالف سه رأى، آراء ممتنع پنج رأى، تصويب نشد.
هاشمى‏نژاد- اگر اضافه بفرماييد «با مشورت قضات» اين اصل تصويب مي‏شود.
3- طرح اصل 149
نايب رئيس- پيشنهادها فردا صبح در جلسه گروه‏ها مطرح مي‏شود. اصل 149 قرائت مي‏شود.
اصل 149- قاضى را نمي‏توان از مقامى كه شاغل آن است بدون محاكمه و ثبوت جرم يا تخلفى كه موجب انفصال است به طور موقت يا دائم منفصل كرد يا بدون رضاى او محل خدمت يا سمتش را تغيير داد. نقل و انتقال دوره‏اى قضات بر طبق ضوابط كلى كه قانون تعيين مي‏كند صورت مي‏گيرد.
نايب رئيس- دوستانى كه اسم نوشته‏اند من مي‏پرسم ببينم مخالفند و يا موافق يا سؤال دارند. آقاى منتظرى شما؟ (منتظرى- من مخالفم) آقاى رحمانى شما؟ (رحمانى- من هم مخالفم) آقاى مكارم نظر شما چيست؟ (مكارم شيرازى- من موافقم.) آقاى صافى شما؟ (صافى- بنده هم سؤالى دارم كه تقريباً مخالف هستم.) آقاى پرورش؟ (پرورش- من در قسمتى از اين اصل اشكال دارم.) آقاى اشراقى؟ (اشراقى- من مخالفم؟) آقاى دكتر غفورى؟ (گلزاده غفورى- درمورد قضات محاكمش صحيح است يا غير محاكمش مخالف هستم.)
                        مشروح مذاكرات قانون اساسى‏جلسه‏67-51، ص: 1617
آقاى بنى صدر؟ (بنى صدر- اين‏طور كه معلوم است امروز اين اصل رأى كافى نمي‏آورد.) اينجا شش نفر مخالف اسم نوشته‏اند كه اگر بقيه موافق باشند اصل تصويب مي‏شود.
طاهرى اصفهانى- چند نفر شايد رأى ممتنع بدهند بنابراين تصويب نمي‏شود و وقت را مي‏گيرد.
سبحانى- اشكال عمده بر سر محاكم است. شما اگر قضات محاكم را بفرماييد اشكال برطرف مي‏شود.
ربانى املشى- اين اصل را به دو قسمت تقسيم كنيد تا بتوانيد رأى بگيريد. يكى مربوط به قضات محاكم و يكى هم مربوط به قضات تحقيق. اگر بخواهيد اين دوتا را مخلوط كنيد يك عده به خاطر اين‏كه با آن طرف مخالفند رأى نمي‏دهند و عده ديگر برعكس. (سبحانى- اشكال سر همين است.)
نايب رئيس- آقاى منتظرى بفرماييد.
بسم الله الرحمن الرحيم. قضاتى كه از طرف شوراى عالى قضائى منصوب مي‏شوند مثل ساير مقاماتى كه از بالاتر منصوب مي‏شوند آن مقام بالاتر كه نصب مي‏كند هميشه محيط است به وضع شوراى عالى قضائى، به تمام اوضاع قضائى كشور احاطه دارد مي‏داند كه مثلا كجا احتياج به قاضى دارد و كجا احتياج ندارد و كمبود دارد، كمبود ندارد، خود قضات را مي‏شناسد، روحيه قضات را تشخيص داده، آن وقت همان‏طور كه من عرض مي‏كردم ممكن است كه يك قاضى در يك منطقه‏اى كارى كه سبب انفصال از خدمت بشود يا جرم باشد، نداشته باشد اما در عين حال مرامش جورى است كه اكثريت مردم آنجا با اخلاقش جور در نيامده‏اند و آن شوراى عالى قضائى تشخيص مي‏دهد كه اگر او را بفرستد در يك استان ديگرى با مردم آن استان روحيه‏اش بهتر وفق مي‏دهد و يا مثلا شوراى عالى قضائى تشخيص مي‏دهد در فلان استان كارهاى حساسى را انجام مي‏دهد در صورتى كه وجودش در فلان استان الان معطل است و اگر شما مي‏گوييد قضات بايستى تأمين داشته باشند يك وقت بود كه يك وزير دادگسترى تنها تصميم مي‏گرفت يك قاضى را جا به جا بكند آن هم در زمان طاغوت بود مثلا ممكن بود اينجا برخلاف منطق اعمال نفوذ بكند اما حالا شما فرض كرده‏ايد كه شوراى عالى قضائى داريد و پنج نفر مجتهد عالى هستند. اگر پنج نفر مجتهد عادل آگاه به اوضاع قضائى كشور تشخيص بدهند كه فلان قاضى در فلان منطقه وجودش ضرر دارد ولو اين‏كه گناهى هم نكرده باشد، اخلاقش با مردم آنجا جور در نمي‏آيد يا وجودش در فلان منطقه ضرورت دارد. اينجا با اين‏كه پنج نفر مجتهد عادل و آگاه تشخيص دادند معذالك ما مي‏گوييم نه، اين قاضى در آن منطقه كه هست مردم هم از دستش ناراضى هستند، همين‏طور بماند تا دوره‏اى بخواهند قضات را نقل و انتقال بدهند يا مثلا آن منطقه كه احتياج به وجود اين قاضى دارد و اين قاضى با درايتى كه دارد اگر آنجا برود اوضاع آن منطقه را سروسامان مي‏دهد ما بگذاريم اوضاع آنجا همين‏طور درهم ريخته باشد؟ آن قاضى هم آنجا ساكن باشد؟ اين به نظر من درست نيست و بايد بنويسيم اگر مجرم يا متهم شد به اتفاق آراء اگر شوراى عالى قضائى كه پنج نفر مجتهد عادلند كه تشخيص دادند كه اين قاضى بايستى محلش تغيير كند، دولت بتواند تغيرش بدهد. مثلا فرض كنيد كه يك قاضى در يك منطقه‏اى است رئيس دادگسترى آن منطقه مي‏خواهد او را تغيير بدهد نه، اين‏جور نباشد. بنويسيم تغيير محل مأموريت‏شان جايز نيست مگر جايى كه شوراى عالى قضائى به اتفاق آراء
                        مشروح مذاكرات قانون اساسى‏جلسه‏67-51، ص: 1618
تشخيص بدهند كه محل خدمتش بايد تغيير بكند. اگر اين‏جور نباشد به نظر من درست نيست.
نايب رئيس- آقاى مكارم به عنوان موافق صحبت مي‏فرمايند.
مكارم شيرازى- بسم الله الرحمن الرحيم. بحثى كه داشتند در دو قسمت بنده جواب عرض مي‏كنم. اول اين است كه نصب و عزل قضات به دست آن شوراى عالى با مقام عالى هست و نقل و انتقالش هم همچنين، و ما چه دليلى داريم كه آن شوراى عالى را مخلوط كنيم به اين‏كه از اين اختيارش صرف نظر كند. جواب اين مطلب همان است كه در جلسه مشترك گروه‏ها هم گفته شد و آن اين است كه حتى ولى امر مسلمين كه اختيار بسيارى از مسائل را دارد آن چنان است كه اختيارش بى‏قيد و شرط باشد، هر كار كه دلش خواست بكند بلكه او مصلحت است و غبطه مردم را در نظر مي‏گيرد. اگر يك‏جا ديديم مصلحت امت ايجاب مي‏كند كه قاضى را به آسانى از سر جاى خودش تكان ندهند و حتى مسأله را به يك صورت ضابطه كلى در بياورند تا يك امنيت خاطرى به قضات بدهند، مصلحت امت اين را ايجاب مي‏كند اما در عصر و زمان ما اين چنين است كه ما بايد به قاضى امنيت بدهيم ولى اين مصلحت ايجاب مي‏كند كه به صورت قانون كلى در بيايد. بنابراين شخص ولى امر هم اگر بخواهد چنين كارى را بكند شرعاً موظف است رعايت اين مصلحت امت را بكند و اختيار مطلق در اين مسائل را ندارد اين يك مطلب. اما مطلب ديگر كه ايشان فرمودند، خوب گاهى يك قاضى را در يك نقطه‏اى اگر مردم نپسنديدند و اين پنج نفر مجتهدى كه در شوراى عالى قضائى هستند مصلحت مي‏بينند به جاى ديگرى برود. خوب اين بيانى كه ايشان كردند يك مصلحت نادرى است، نادر هم نباشد در مقابل آن مصلحت امنيت قضات قابل مقايسه نيست. ما هميشه در مسائل اجتماعى گرفتار امر بين المحضورين هستيم بايد اهم و مهم را در نظر بگيريم، مسلم مصلحت امنيت قضات خيلى بالاتر از اين مصداقى است كه آقاى منتظرى فرمودند و اما آخرين جمله‏اى كه فرمودند اين جمله بود كه آنجا پنج نفر مجتهد عادل نشسته‏اند خوب، آنها معصوم كه نيستند اگر ما بخواهيم قضات را مدام تكان بدهيم مردم يك محل برخلاف اين قاضى كه رعايت عدالت كرده است مدام به شوراى عالى طومار رد مي‏كنند، شوراى عالى هم بشرى است مثل بقيه بشرها، اگر تحت تأثير اين طومارها واقع شد و اين قاضى را تغيير مكان داد، امنيت قضات از بين مي‏رود ولو آنها مجتهد و عادل بوده باشند بنابراين، اين اصل مصلحت است كه به همين صورت باشد و قضات يك امنيتى داشته باشند. حالا آقايان در كلمه قاضى محاكم و قاضى ايستاده و قاضى نشسته بحث دارند آن يك مسأله‏اى است قابل بحث و من پيشنهاد مي‏كنم روى آن هم ما با دست رأى بگيريم كه ما ببينيم اگر اشكال مخالفين اين است، اين مشكل هم حل بشود.
سبحانى- قضات محاكم و غير محاكم را به رأى بگذاريد تا مسأله روشن بشود والا اين اصل تصويب نمي‏شود.
نايب رئيس- پس ناچاريم اين اصل را برگردانيم و دو اصل بكنيم و بياوريم اينجا مطرح بكنيم. (ربانى املشى- اصل پيشنهادى از اول دو قسمت بود.) الان اصلى كه اينجا مطرح است اصل پيشنهادى به حساب مي‏آيد. (تهرانى- اول به محاكم رأى بگيريد.)
ى زدى- در اسلام قاضى نشسته و ايستاده فرقى با هم ندارند. آنها كه مخالفند از نظر شرعى دليل‏شان را بگويند تا ما تصميم بگيريم.
نايب رئيس- آقايان دكتر غفورى و خامنه‏اى به عنوان مخالف و موافق در اين زمينه‏
                        مشروح مذاكرات قانون اساسى‏جلسه‏67-51، ص: 1619
صحبت مي‏كنند. آقاى دكتر غفورى شما بفرماييد.
گلزاده غفورى- توجه كنيد معنى ايستاده و نشسته اين است كه ما يك قضائى داريم كه به آن مي‏گويند تحقيق، يعنى بازپرس، داديار حتى خود دادستان وقتى كه كيفر خواست مي‏دهد در مجلس محاكمه مي‏ايستد، حرفش را مي‏زند نشسته، حق رأى دارد، همه را گوش مي‏كنند موافق و مخالف و وكيل و غير وكيل را آخر سر با متانت خودش و با عدالت خودش رأى صادر مي‏كند آن قضات محاكم چون تصميم نهايى را مي‏گيرند چون در يك شهرى و در يك پستى حافظ عدالت هستند اگر دست‏خوش تغييرات بشوند نقض غرض مي‏شود. اين براى اين‏كه پرونده دست نخورد و به هم نخورد و عدالت دست‏خوش تغييرات متنفذين نشود، مي‏گويند قاضى نشسته يعنى قاضى صاحب رأى يعنى در يك محكمه يك كسى كه رأى مي‏دهد (يا سه نفر، بستگى به وضع دارد) قضات ايستاده يعنى بازپرس، داديار، دادستان، اينها كه تحقيق كرده‏اند پرونده را تا حد محكمه آورده‏اند، در محكمه هم دفاع مي‏كنند، يعنى يكى از طرف اين و يكى از طرف آن خلاصه مدافع يك طرفه است قاضى نشسته بى‏طرف است، همه اينها را رعايت مي‏كند بازپرس مثلا طرفدار حكومت است مي‏گويد اين آقا جرم برخلاف مصلحت عامه كرده است، دادستان كيفر خواست مي‏دهد ولى قاضى بى‏طرف است يعنى متهم كه آنجا نشسته است نسبت به قاضى به نظرم احترام نگاه مي‏كند، حرف دو طرف را گوش مي‏كند و رأى مي‏دهد اما قضات تحقيق مثل ساير مأموران دولت هستند ... (يزدى- در شرع وضع قضات يكسان است.)
نايب رئيس- منظور آقايان اين است كه شما استدلال فقهى و حقوقى و اجتماعى‏تان بر اين‏كه چرا بايد قضات ايستاده انتقال‏شان به دست رؤسا و مسؤولان باشد ولى قضات محاكم يا قضات نشسته انتقال‏شان به دست آنها نباشد چيست؟ آقايان فرق بين قاضى نشسته و ايستاده را مي‏دانستند مي‏پرسيدند چه تفاوتى اينها دارند از آن نظر كه اينها ميخشان محكم باشد ولى بازپرس را مثل توپ فوتبال هر وقت خواستند اين طرف، آن طرف ببرند.
ى زدى- همه اين تعريف‏ها معلوم است، اين آقاى بازپرس از نظر شرعى قاضى است يا نه؟
خامنه‏اى- اولا همان‏طور كه آقاى يزدى گفتند در اسلام بين درجات و مراحل قضاوتى فرقى نگذاشته‏اند، در اسلام قاضى تحقيق از اول شروع به رسيدگى مي‏كند تا تمام شود حالا مي‏توانند دوتا قاضى اين كار را بين خود تقسيم كنند مرحله دادسرايى و مرحله داديارى باشد اين يك نوع تحصص است و پا در فقه فرقى بين اين دوتا نداريم و محكوميم كه اين وحدت را حفظ كنيم، ثانياً بازپرس يا داديار تحقيق يا دادستان اين اشتباه است كه بگوييم حكم نمي‏كند، حكم قطعى به صورت اصطلاحى دادگاه‏ها كه بلافاصله مجازات مي‏كنند آن را صادر نمي‏كنند والا مقامات دادسرايى يعنى اين قضات قرار تحقيق صادر مي‏كنند و اين خود يك نوع رأى هست رأى معناى اعمى دارد و به موجب اين قرار يك متهم را آزاد مي‏كنند ديگر شما چه مي‏خواهيد؟ قرار منع تعقيب صادر مي‏كنند و آزاد مي‏كنند موقوفى تعقيب صادر مي‏كنند و آزاد مي‏كنند اينها همه مراحل حكم است يكى از مراحلش اين است كه قرار مجرميت صادر مي‏كنند و او را تحويل دادگاه مي‏دهند، پس آن شخصى كه اين كار را مي‏كند از لحاظ معلومات قضائى از لحاظ صلاحيت قضائى با آنها هيچ فرقى ندارد اين از نظر تئورى، اما از نظر عملى ما هر جا
                        مشروح مذاكرات قانون اساسى‏جلسه‏67-51، ص: 1620
ديديم آن‏كه بيشتر در معرض فشار دولت‏ها و نيروهاى حاكم بود، بازپرس‏ها بودند.
در سال سى و چهار يا سى و پنج بود كه يكى از بازپرس‏ها كه خيلى معروف است و اغلب او را مي‏شناسيد ايشان به صرف اين‏كه يكى از شاپورها را احضار كرده بود او را از مقامش منفصل كردند يا يكى از مفاخر دادگسترى گفت من دادستان شهر خودم بودم عموى من مالك آنجا بود و يكى از رعياى آنجا را كشته بودند و عموى من مي‏دانست كه من حكم بر حق خواهم داد به پول آن زمان مقدار هنگفتى در تهران پول داد و مرا عوض كردند اين اعترافى بود كه قاضى مي‏كرد و اگر قاضى نشسته بود عوضش نمي‏كردند قاضى ايستاده بود عوضش كردند و پرونده لوث شد رفت اين علاوه بر اين‏كه مدرك شرافت بسيارى از قضات هست اين خطر را نشان مي‏دهد كه دادسرايى‏ها هميشه در معرض اين خطر انتقال بوده‏اند عليهذا علاوه بر اين‏كه در فقه بين قضات تفاوتى نيست اين خطرى كه ما از آن مي‏ترسيم در بازپرس‏هاى دادسرا بيشتر بوده است منتها بعضى از آقايانى كه قضات نشسته بودند خوب چون چهل، پنجاه سال عادت كرده‏اند يك خورده براى‏شان نامأنوس بود كه براى دادسرا، هم اين حق را قائل بشويم و به نظر من اول دادسرا است، بعد آنها براى اين‏كه مراحل اوليه بازپرس را آنها انجام مي‏دهند در سال پنجاه و هفت هم بنده خودم ديدم كه به علت همين امكاناتى كه دولت داشت بسيارى از كارهاى ظلم را انجام داد.
نايب رئيس- خوب، اصل 149 براى رأى‏گيرى با ورقه خوانده مي‏شود.
اصل 149- قاضى را نمي‏توان از مقامى كه شاغل آن است بدون محاكمه و ثبوت جرم يا تخلفى كه موجب انفصال است به طور موقت يا دائم منفصل كرد يا بدون رضاى او محل خدمت يا سمتش را تغيير داد. نقل و انتقال دوره‏اى قضات بر طبق ضوابط كلى كه قانون تعيين مي‏كند، صورت مي‏گيرد.
نايب رئيس- لطفاً گلدان‏ها را براى اخذ رأى ببريد.
 (اخذ رأى به عمل آمد و نتيجه به شرح زير اعلام شد.)
نايب رئيس- نتيجه رأى‏گيرى، عده حاضر در جلسه هنگام اخذ رأى پنجاه و هشت نفر، شماره كل آراء پنجاه و هشت رأى، آراء موافق چهل و پنج رأى، آراء مخالف هفت رأى، آراء ممتنع شش رأى، رد شد.
4- طرح اصل 150
نايب رئيس- اصل بعدى يعنى اصل 150 مطرح است از آقاى دكتر آيت خواهش مي‏كنم قرائت بفرمايند.
اصل 150- محاكمات، علنى انجام مي‏شود و حضور افراد براى تماشا بلامانع است، مگر آن‏كه به تشخيص دادگاه علنى بودن آن منافى عفت عمومى يا اخلاق حسنه يا نظم اجتماعى باشد، يا در دعاوى خصوصى طرفين دعوا تقاضا كنند كه محاكمه علنى نباشد.
نايب رئيس- آقاى تهرانى پيشنهادى نوشته‏اند كه: «محاكمات علنى انجام مي‏شود» كافى است و جمله «حضور افراد براى تماشا بلامانع است» زائد به نظر مي‏رسد. اگر دوستان هم موافقند كه اين جمله زائد است آن را حذف كنيم.
طاهرى اصفهانى- وقتى مي‏گوييم محاكمات علنى است، يعنى تماشاچى هم مي‏توانند در
                        مشروح مذاكرات قانون اساسى‏جلسه‏67-51، ص: 1621
آن جلسات شركت كند، بنابراين موافقيم كه آن جمله حذف شود.
نايب رئيس- آيا دوستان ديگر هم همين نظر را دارند؟ يعنى با پيشنهاد آقاى تهرانى موافقند؟ (اكثراً موافق بودند) بنابراين مي‏نويسيم «محاكمات علنى انجام مي‏شود مگر آن‏كه به تشخيص دادگاه علنى بودن آن منافى عفت عمومى الخ ...» آقاى رحمانى فرمايشى داريد؟ (رحمانى- اين اصل وجه شرعى ندارد.) آقاى كرمى شما؟ (كرمى- عرض مي‏شود كه ...) آقاى كرمى موافقيد يا مخالف؟ (كرمى- با يك قسمتش مخالفم.) بسيار خوب، آقاى دكتر غفورى؟ (دكتر غفورى- به اين صورت مخالفم.) آقاى تهرانى؟ (تهرانى- همان پيشنهاد بود كه تصويب شد.) آقاى پرورش؟ (پرورش- با قسمتى از آن مخالفم.) آقاى منتظرى؟ (منتظرى- من پيشنهاد اصلاح عبارتى دارم.) آقاى دكتر ضيائى؟ (دكتر ضيائى- موافق.) آقاى خامنه‏اى؟ (خامنه‏اى- پيشنهاد اصلاحى دارم.) آقاى مكارم شما؟ (مكارم- بنده يك تذكر دارم.) آقاى دكتر آيت؟ (دكتر آيت- تذكر دارم.) آقاى كريمى؟ (كريمى- سؤال دارم.) آقاى فوزى؟ (فوزى- همان مطلبى بود كه گفته شد.) آقاى حجتى شما؟ (حجتى كرمانى- «نظم اجتماعى» كه در اينجا آمده به نظر من كشدار است.) (دكتر آيت- پس شما مخالفيد؟)
آقاى حيدرى؟
حيدرى- من پيشنهاد مي‏كنم عبارت بدين صورت نوشته شود: «علنى بودن محاكمات بلامانع است».
نايب رئيس- بسيار خوب، آقاى رحمانى به عنوان مخالف بفرماييد صحبت كنيد.
رحمانى- بسم الله الرحمن الرحيم. اين اصل ريشه فقهى و قرآنى ندارد، و اين گونه اصول در قانون اساسى ذكر نمي‏شود. محاكمه علنى باشد يا نباشد، فرضاً لازم باشد كه علنى باشد، چه كارى با قانون اساسى دارد؟ براى اين‏كه تالى فاسد رفع شود عبارت «و حضور افراد براى تماشا بلامانع است» را حذف كردند بعد ديديم آقايان مي‏گويند اين عبارت زائد است و علنى هم همان معنى را مي‏دهد. پس وقتى مي‏گوييم محاكمات علنى است اين، به طور مطلق است يعنى همه محاكمات علنى خواهد بود، و اگر همه محاكمات علنى باشد اشكالاتى دارد كه عرض مي‏كنم. اول اين‏كه هر چه افراد بيكار در شهرها هستند از فردا كه محاكمات علنى شد براى تماشا مي‏روند و دادگسترى بايد محلى باشد كه براى حفظ انضباط خودش احتياج داشته باشد به بسيج نيروهاى انتظامى شهر، چون همه افراد بيكار شهر كه كار ندارند چيزى بهتر از اين سراغ ندارند كه بروند محاكمه مثلا يك دعوايى را تماشا كنند.
نايب رئيس- آقاى رحمانى الان هم كه بعضى محاكمات علنى است مردم چنين نمي‏كنند، چرا؟
براى اين‏كه تا به حال در قانون اساسى تصريح نشده بود. (دكتر آيت- چرا، در قانون قبلى هم بود.) اكنون كه شما در قانون اساسى اين را تجويز و تشويق مي‏فرماييد مردم خيال مي‏كنند اين كار يكى از وظايف‏شان است. به هر حال به نظر من اين اصل هيچ شرعيت ندارد. يعنى اگر شما بخواهيد در اينجا قيد كنيد كه محاكمه بايد علنى باشد، چنين چيزى در فقه و اخبار اصلا وجود ندارد. (بنى صدر- آقا در اصل 76 متمم قانون اساسى سابق هم آمده كه محاكمات علنى است.) دوم اين‏كه با توجه به اجتماع مردم در دادگاه امكان اين‏كه طرفين دعوا به طور عادى بتوانند از خود دفاع كنند، احقاق حق كنند، در يك محضرى كه عده‏
                        مشروح مذاكرات قانون اساسى‏جلسه‏67-51، ص: 1622
زيادى آنجا اجتماع كرده‏اند، امكان‏پذير نيست. يعنى ممكن است براى طرفين، مطرح دعوا به صورت مطلوب و احقاق حق و دفاع غير مقدور باشد. وجه ديگر اين است كه ما كارى نداريم كه تاكنون محاكمات علنى بوده، چون به نظر من آن محاكماتى كه بايد علنى باشد علنى نبوده ولى آن محاكماتى كه نبايد علنى باشد، علنى بوده است. محاكمات سياسى بايد علنى باشد آن هم در مواردى كه حق از كسى كه او را به بند و زنجير كشيده‏اند، تضييع نشود.
ى زدى- اگر مي‏فرماييد كه علنى بودن محاكمات وجه شرعى ندارد، پس علنى بودن محاكمات سياسى هم كه تأكيد مي‏كنيد بايد علنى باشد، وجه شرعى ندارد.
رحمانى- من نظرم به اين نبود كه بگويم محاكمات نبايد علنى باشد. اين را بگذاريد كه بعداً مجلس شوراى ملى تحقيق كند و مواردش را معين كند. شما اجازه در راه ايجاد محاكمات مانعى به وجود نياوريد، اجازه بدهيد موارد آن را قانون معين كند. مثلا اگر لازم بداند محاكمات سياسى را علنى اعلام كند و بعضى موارد هم به طور مطلق باشد.
نايب رئيس- بسيار خوب، متشكر ... (رحمانى- اجازه بفرماييد مطلب تمام شود.) هنوز مطلب هست؟
رحمانى- بله، اگر چنان‏چه اين اطلاق را بگذاريد كه محاكمات بايد علنى باشد، از شما سؤال مي‏كنم كه اگر فردا «علنى بودن» اين‏طور توجيه شود كه مردم بايد در محاكمات براى تماشا بروند، آيا اجازه مي‏دهيد كه بانوان بروند و در معرض تماشاى مردم بدون جهت قرار بگيرند و بانوان ديگرى كه تقيد دارند نتوانند بروند و با كمال آرامش و امنيت از حقوق خودشان دفاع كنند؟
ى زدى- اين مطلب را در ذيل همين اصل استثناء كرده‏اند. (رحمانى- كجا استثناء شده است؟) مسائل خانوادگى مستثنى شده است آقاى رحمانى.
رحمانى- در كجا مسائل خانوادگى استثناء شده؟
هاشمى‏نژاد- در ذيل همين اصل گفته شده كه محاكماتى كه منافى عفت عمومى يا اخلاق حسنه باشد، استثناء است يعنى علنى نخواهد بود.
نايب رئيس- اجازه بدهيد ايشان حرف‏شان را تمام كنند. آقاى رحمانى اگر مطلب جديدى داريد، ادامه بدهيد.
مقصود شما از اين‏كه بگوييد محاكمات بايد علنى باشد، اين است كه اعلام كنيد كه به ملت آزادى داده‏ايم و كسى نمي‏تواند ظلم كند ولى اين، آزادى نيست اختناق است. شما الزام كرده‏ايد كه بايد محاكمه علنى باشد. آخر چرا بايد علنى باشد؟ حقش را برده‏اند و فردا هم مردم جمع شوند و از در و ديوار بالا روند كه محاكمه‏اش را تماشا كنند و او نتواند از حقش دفاع كند؟ چرا؟ مخصوصاً بعضى قشرها كه تقيد دارند. (نايب رئيس- آقاى رحمانى وقت شما تمام است.) مطلب ديگر اين‏كه تناقضى است بين اين‏كه در اينجا هتك حرمت مي‏شود و اين هم قابل انكار نيست و واضح است. حداقل متهم است و اين متهم، به همين نسبت مورد هتك حرمت و احترام واقع مي‏شود كه مردم را دور او جمع كرده‏اند و او را در چنين وضعى محاكمه مي‏كنند، در حالى كه حفظ حرمت حيثيت و حقوق مجرم را هم در اصل 43 رعايت كرده‏ايد. اين، مطلبى بود كه عرض كردم و بعد خودتان مي‏دانيد. والسلام عليكم و رحمة الله و بركاته.
                        مشروح مذاكرات قانون اساسى‏جلسه‏67-51، ص: 1623
نايب رئيس- آقاى دكتر ضيائى به عنوان موافق بفرماييد.
دكتر ضيائى- چون به حد كافى بحث شده است من از همين جا چند كلمه‏اى عرض مي‏كنم. علت اين‏كه اين جمله حذف شد، چون علنى بودن محاكمات و اين‏كه تماشاچى خواسته باشد حضور پيدا كند يا نه، مستلزم اين معنى نيست و حذف شد و اما اين‏كه فرمودند دليل شرعى و ريشه فقهى ندارد، ما آن‏كه مي‏خواهيم منع شرعى است و الا اصل فقه، جواز است و اصالت الجواز و اصالت الاباحه. اين يك دليل، و دليل دوم، يكى از دلايل فقهى است بعد از زمان پيغمبر اكرم تاكنون، سيره است، سيره پيغمبر (ص) و سيره ائمه طاهرين نه فعل‏شان يعنى تقرير. سيره قضات بعد از پيغمبر اكرم هم همين‏طور بوده كه در محاكمات سرى نبوده است. بنابراين روش پيغمبر (ص) و روش على (ع) و همچنين روش قضات بعد از ايشان، براى ما يك دليلى فقهى خواهد بود. و اما اين‏كه فرمودند اجتماع افراد بيكار براى تماشاى ...
 (سبحانى- آقاى رحمانى كه مخالف بودند رفتند بيرون!) (همهمه نمايندگان) (عده‏اى از نمايندگان- پس در اين مورد ديگر جواب لازم نيست!) اجازه بفرماييد، اين هم كه فرمودند نمي‏شود احقاق حق كرد، كسى كه دليل كافى داشته باشد اگر افرادى هم حضور داشته باشند خيلى بهتر مي‏تواند احقاق حق كند و از خودش دفاع نمايد. اين‏كه مي‏فرمايند اين اصل دليل شرعى ندارد پس چطور آقاى رحمانى مي‏گويند كه در بعضى موارد علنى بودن محاكمات لازم است؟! اگر حرام است و دليل شرعى ندارد پس در همه موارد حرام است و دليل شرعى ندارد و اما مطلب ديگرى كه درمورد شركت بانوان در محاكمات فرمودند، در همين اصل قيد شده است كه اگر برخلاف عفت عمومى و يا خانواده و يا اطفال يا برخلاف اخلاق حسنه باشد، قاضى براى حفظ شؤون خانواده، چنين محاكمه‏اى را سرى اعلام مي‏كند و اتفاقاً اين استثناى خوبى است كه در اين اصل گذاشته شده و مطلب آخر كه فرمودند تناقض خواهد بود، و اگر محاكمه‏اى علنى شود براى متهم هتك حرمت مي‏شود من نمي‏دانم كسى كه متهم شده، بازپرسى شده و به كلانترى رفته و پرونده‏اى براى او تشكيل شده، اگر در محكمه عدل و در حضور عده‏اى حاضر شود و از حق و حقوق خودش دفاع كند، به حيثيتش لطمه مي‏خورد و هتك حرمت مي‏شود؟!
منتظرى- پس حالا كه جواب همه را داديد، جواب اشكال مرا هم بدهيد. (ضيائى- بفرماييد، اشكال‏تان چيست؟) در اينجا آمده كه: «... يا در دعاوى خصوصى طرفين دعوا تقاضا كنند كه محاكمه علنى نباشد.» حالا اگر يكى از طرفين هم تقاضا كند، چون دعواى خصوصى است بايد حقش رعايت شود.
دكتر ضيائى- هميشه كسى كه متهم يا مجرم است، قهراً يك دلايلى براى اتهام و جرم او در دست محكمه خواهد بود و بديهى است كه متهم معمولا نمي‏خواهد مردم قضيه را بفهمند و در نتيجه مي‏خواهد كه محكمه سرى باشد، و در اينجا وقتى كه اختيار در دست او نباشد، در دست قاضى باشد و بداند كه اين شخص متهم موقعيتش طورى است و يا جرم به گونه‏اى است كه اگر مردم جمع شوند در حضور آنها نمي‏تواند از خود دفاع كند و دلايل كافى اقامه نمايد، حدود گناه و حدود مورد اتهام و جرم نمي‏گردد و «اتقوا من مواضع التهم» را مراعات مي‏كند. ولى اگر دعواى خصوصى، طرفين دعوا تقاضا كنند كه محكمه سرى باشد، قبول يا عدم قبول اين تقاضا، باز به نظر قاضى است. البته اگر افراد ديگر ملت در اين دعوا سهمى نداشته باشند،
                        مشروح مذاكرات قانون اساسى‏جلسه‏67-51، ص: 1624
و چنين تقاضايى هم از طرفين دعوا شده باشد، چه اشكالى دارد كه قاضى دعوت آنها را درباره سرى بودن محاكمه قبول كند؟
منتظرى- شما هميشه متهم را گناهكار فرض مي‏كنيد؟ ممكن است متهم گناهكار نباشد.
دكتر ضيائى- متهم گناهكار است ديگر!
نايب رئيس- متشكر، آقاى مكارم تذكر شما چه بود؟
مكارم شيرازى- بنده راجع به «اخلاق حسنه» مي‏خواستم عرض كنم كه اين مطلب با اين وسعت، دست قضات را در سرى كردن محاكمات باز مي‏گذارد. بايد بگوييم چيزى كه مضر است و موجب فساد در جامعه مي‏شود، والا «اخلاق حسنه» به طور مطلق معيار و ضوابطى نمي‏تواند داشته باشد و هر كسى از «اخلاق حسنه» تعبيرى مي‏كند.
نايب رئيس- ى عنى پيشنهادتان اين است كه بنويسيم: «مگر آن‏كه به تشخيص دادگاه علنى بودن آن موجب فساد اخلاقى و منافى عفت عمومى يا نظم اجتماعى باشد؟» (يزدى- موجب فساد غلط است، اشاعه فساد صحيح است.) آقاى دكتر آيت تذكر شما چيست؟ (دكتر آيت- تذكر من در مورد محاكمات سياسى است.) اين‏كه بعد مي‏آيد. (دكتر آيت- اگر بعداً آمده حرفى ندارم.) آقاى كريمى سؤال جناب‏عالى چيست؟
كرمى- عرض من اين بود كه از سيره متشرعه، جواز علنى بودن دادگاه را استفاده كرديم و مصلحت امت و مصلحت قضات و عدالت علنى بودن را ايجاب كرد، پس چرا نوشته‏ايد «محاكمات علنى انجام مي‏شود؟» بايد بنويسيد «محاكمات بايد علنى باشد» يعنى الزام به علنى بودن باشد.
نايب رئيس- وقتى مي‏گوييم محاكمات علنى انجام مي‏شود، همين معنى را مي‏دهد. (منتظرى- آقاى كرمى جمله خبريه كه تأكيدش زيادتر است.) آقاى حجتى كرمانى تذكر شما چه بود؟
حجتى كرمانى- عرض من اين بود كه «نظم اجتماعى» ممكن است بهانه‏اى باشد براى عده‏اى كه محاكمات را سرى اعلام كنند.
نايب رئيس- آقاى خامنه‏اى پيشنهاد اصلاح عبارتى شما چيست؟
خامنه‏اى- عرض كنم كه اولا شما فرض كرده‏ايد كه دعاوى دو طرف داشته باشد، در صورتى كه بعضى دعاوى است كه يك طرف بيشتر ندارد، ولى دم هم ندارد، قاتلى است كه دادستان او را تعقيب كرده، در اينجا رضايت طرفين چگونه اجرا مي‏شود؟ متهم هم كه احتمالا محكوم خواهد شد ذينفع است در اين‏كه محكمه سرى باشد. براى اين‏كه بعد از محكوميت بيايد و ندانند كه او چه كرده است. ثانياً اصل اين اصل براى محاكمات كيفرى و جزايى است، يعنى در محاكمات جنحه و جنايت است كه تماشاچى براى تماشا مي‏رود والا دو نفر كه سر طلبى با هم دعوا دارند، اين مسأله ديگر مطرح نيست كه تراضى باشد. البته محاكمات خانوادگى استثناء است يعنى با وجودى كه دعواى خانوادگى حقوقى است، حرمت خانواده اقتضا مي‏كند كه سرى باشد. بنابراين در دعاوى خصوصى كه طرفين دعوا مي‏توانند تقاضاى سرى بودن بكنند، هيچ خاصيتى ندارد. چون والا اعم از خانواده است و به علاوه شمول ندارد، زيرا شمولش در محاكمات كيفرى معلوم نيست كه شاكى خصوصى و به اصطلاح طرف دوم داشته باشد.
نايب رئيس- آقاى خامنه اى! نوشته شد: «اگر در دعاوى خصوصى طرفين دعوا تقاضا
                        مشروح مذاكرات قانون اساسى‏جلسه‏67-51، ص: 1625
كنند.» پس اصلا دعاوى غير خصوصى خارج است. عرض كنم كه آقاى خادمى يك تذكرى صبح فرمودند و حالا هم مرقوم فرموده‏اند كه بايد در جواب‏شان عرض كنم وقتى مي‏گويند محاكمات علنى است يعنى به ترتيبى برگزار مي‏شود كه حضور افراد در آن بلامانع است. عبارت «محاكمات علنى انجام مي‏شود» خبر در مقام انشاء است و معنايش اين است كه بايد علنى باشد، يعنى درست معنى اين جمله را مي‏دهد كه محاكمات به صورتى باشد كه حضور افراد در آن بلامانع باشد. اين مطلب براى دوستان ايجاد شبهه نكند.
صافى- اگر عبارت را اين‏طور اصلاح كنيم كه «انجام محاكمات به طور علنى، بدون مانع است مگر اين‏كه به تشخيص دادگاه علنى بودن آن منافى عفت عمومى و موجب هتك شرف اشخاص باشد الخ ...» همه رأى مي‏دهند و جمله هم بهتر خواهد بود. (نايب رئيس- اين متن هم درست همان است كه مي‏فرماييد.) شما نوشته‏ايد «محاكمات علنى انجام مي‏شود» و اين مثل خبر در مقام انشاء است.
نايب رئيس- خوب، خبر در مقام انشاء يعنى چه؟ (صافى- خبر در مقام انشاء يعنى «بايد») علنى باشد يعنى چه؟ يعنى بايد در دادگاه براى همه باز باشد.
صافى- بنده عرض مي‏كنم كه انجام محاكمات به طور علنى بدون مانع است. بايد اين‏طور نوشته شود.
نايب رئيس- جناب صافى، اين درست مثل اين است كه من بگويم نوشيدن آب در اينجا بايد مباح باشد. اين «بايد» به اباحه بر مي‏گردد. وقتى مي‏گويند محاكمات بايد علنى باشد، يعنى بايد حضور افراد در آن مباح باشد.
مكارم شيرازى- ايشان چيز ديگرى مي‏گويند. مى گويند مجازات سرى باشد.
نايب رئيس- ما مي‏گوييم محاكمات بايد علنى باشد مگر وقتى كه هتك حرمت افراد پيش مي‏آيد.
صافى- قاضى اگر خواست بايد بتواند محاكمه را سرى اعلام كند. (نايب رئيس- يعنى به ميل خودش؟) بله، اگر مصلحت دانست.
نايب رئيس- آخر مصلح غير از ميل شخصى است. ما هم در اينجا نوشته‏ايم كه اگر مصالح نظم عمومى، اخلاق عمومى يا هتك حرمت اشخاص در ميان باشد، قاضى مي‏تواند محاكمه را غير علنى اعلام كند. در غير اين صورت شما مي‏گوييد كه بايد مباح باشد، اصلا «بايد علنى باشد» يعنى بايد حضور ديگران در آن مباح باشد.
طاهرى اصفهانى- اين، بستگى به قاضى دارد يعنى قاضى مي‏تواند علنى اعلام كند يا نكند. (نايب رئيس- به ميلش يا به مصلحت؟) ايشان مي‏گويند به ميل خودش.
نايب رئيس- نه، ايشان مي‏گويند اگر مصلحت دانست. آقاي جوادي شما فرمايشي داريد؟
جوادي- اين كه مي‏گوييد محاكمه علنى باشد يعنى اگر عده‏اى براى تماشا نيامدند آن وقت آن محاكمه صلاحيت و رسميت ندارد.
نايب رئيس- هرگز معنايش اين نيست. (جوادى- همه آنها اهل عرفند.) عرف قضائى چنين چيزى نيست.
دكتر ضيائى- الان در همين مجلس ما كه جلسه اى است علنى اگر عده‏اى براى تماشا
                        مشروح مذاكرات قانون اساسى‏جلسه‏67-51، ص: 1626
نيايند جلسه رسميت ندارد؟
جوادى- اگر اعلام مي‏كرديد و نمي‏آمدند رسمى نبود.
نايب رئيس- نه آقاى جوادى، چنين چيزى نيست. فرمايش شما را دوستان نمي‏فهمند كه اگر در باز است و كسى نيامد، علنى نيست (همهمه نمايندگان) فقط يك نكته اينجا است، دوستان تكليف اين نكته را روشن كنيد. (كرمى- مگر من نگفتم كه مخالفم؟) آقاى كرمى اسامى مخالفين زياد است و اسم شما هم اينجا نوشته شده و به نوبت صحبت مي‏فرماييد، و اما آن نكته اين است كه در انيجا نوشته‏اند «طرفين دعوا بخواهند» صبح ما نظرمان اين بود كه يك طرف دعوا هم اين حق را داشته باشد، چون اگر قصه حق اشخاص است كه يك طرف هم حقش محترم است و اگر قصه تراضى است، يعنى فكر مي‏كنيد حق اين يكى مزاحم حق ديگرى است، خوب، بايد روشن شود كه چگونه مزاحم است؟ آقاى كرمى حالا نوبت شماست مطلب‏تان را بفرماييد.
كرمى- ما در باب قضاء داريم صحبت مي‏كنيم، يعنى در باب تداعى. ماهيت تداعى به ما هيچ ارتباطى به سر و علت ندارد. تداعى خود را به اقامه دعوى برطرف مي‏كنم. سرش يا علتش از اعراض به غريبه است. بحث كردن از اعراض غريبه در صلب موضوع، اين دخالت يك مطلب اجنبى بر صلب موضوع است و غلط است، و اما ثانياً شما اينجا گفتيد و يك نوع سفسطه شده است، اشكال آقايان صحيح است. جمله خبرى، يعيد صلاته، يعيد غسله، اين جمله خبرى، مفيد انشاء و ايجاب است. معنايش اين است كه جلسات محاكمه بايد علنى باشد. اين ايجاب را شما از كجا آورديد؟ آن‏چه شما مي‏توانيد از ادله عامه به دست بياوريد، اباحه است. معناى ايجاب اين است كه اگر اين قاضى با خود آنها تبانى كرد يا خودش حاضر نشد و گفت من حاضر نيستم مابين شماها قضاوت علنى بكنم، آيا اين قاضى خلاف شرع عمل كرده است؟ اين يك سؤال است.
نايب رئيس- آقاى كرمى، من اين توضيح را دادم و گفتم بله اين هم مثل يعيد صلاته است يعنى بايد اعاده كند، يعنى بايد مباح بماند وقتى مي‏گوييم بايد علنى باشد ...
كرمى- شما اين سفسطه را اينجا نياوريد معنى مباح يعنى تساوى الطرفين است شما علنى را ايجاب مي‏كنيد.
ى زدى- با همين اصطلاح جواب‏شان را بفرماييد جمله خبريه در مقام انشاء هست و افاده ايجاب مي‏كند.
نايب رئيس- من هم همين را گفتم. آقاى كرمى فقط شما يك سؤال مطرح كرديد كه به اين سؤال‏تان بايد جواب داده شود چون سؤال جديدى است و آن اين است كه اگر قاضى به ميل خودش و نه حساب مصلحت گفت من قضاء نمي‏كنم و متصدى قضاء نمي‏شوم مگر اين‏كه جلسه سرى باشد، آيا قاضى براى قضائش حق چنين شرطى را دارد يا نه. من از شما سؤال مي‏كنم آيا قاضى براى ايفاء اين قضاء واجب بر او چون قضاء واجب است آيا قاضى براى انجام اين واجب حق شرط سرى بودن دارد؟
كرمى- توجه بفرماييد آن‏چه بر او واجب است قضاء كردن است اما در عمل يك كيفيت خارجى دارد و آن كفيت خارجى موجب مي‏خواهد، در اينجا موجب ندارد.
نايب رئيس- آقا ببينيد منظور اين است كه اگر متداعيان گفتند ما مي‏خواهيم قوم و
                        مشروح مذاكرات قانون اساسى‏جلسه‏67-51، ص: 1627
خويشان‏مان بيايند اينجا ...
طاهرى گرگانى- مباح بودن، علنى بودن مجلس چرا واجب است؟ يعنى واجب است كه علنى مباح باشد تعبيرى كه شما مي‏فرماييد اين است.
نايب رئيس- اجازه بفرماييد مثل اين‏كه به اندازه كافى بحث شد فقط راجع به اين يك نفر و دو نفر، دوستان نظرشان را بفرمايند.
كرمى- شما مي‏توانيد با تعديل عبارت، آراء ممتنعين را به دست بياوريد اين‏طور اصلاح كنيد «محاكمات علنى بلامانع است مگر اين‏كه ...»
بنى صدر- آقاى منتظرى كه صبح موافق بودند حالا چطور شد؟
نايب رئيس- ايشان همين‏طور كه مي‏فرماييد كل ساعه و كل دقيقه رجل، جالب اين است كه من صبح نوشته بودم «يكى از متداعيان» ايشان گفتند بايد دوتا باشد، قبول كرديم، آقاى بنى صدر به عنوان موافق بفرماييد و جواب آقاى منتظرى را هم بدهيد.
بنى صدر- غالباً طرفى كه حق با او نيست دلش مي‏خواهد كه جلسه سرى باشد اين آشكار و معلوم است و كسى هم كه حق با او است دلش مي‏خواهد كه دادگاه علنى باشد بنابراين شما قبول مي‏كنيد كه ما دائم حق را بدهيم به كسى كه طرفش حق نيست؟ (مكارم شيرازى- در مسائل خصوصى چه عيب دارد؟) تزاحم بين دو نفر است يك طرف حق با او است مي‏خواهد علنى باشد و يك طرف هم حق با او نيست نمي‏خواهد علنى باشد شما حق را مي‏دهيد به كسى كه حق با او نيست؟
ربانى شيرازى- امر دائر است بين نفع و ضرر، ضرر يك طرف و نفع ديگرى، هيچ وقت نمي‏آيند مزاحمت ايجاد كنند بين اين دو نفر، چون ضرر آن طرف مقدم است.
نايب رئيس- دعاوى، دعاوى خصوصى است نه عمومى، در دعاوى عمومى كه گفته‏ايم علنى باشد در دعاوى خصوصى آقايان اين‏طور مي‏گويند كه ...
بنى صدر- ى ك نفر كه حق دارد، در همان دعواى خصوصى مي‏گويد علنى باشد لابد نفعى براى خودش مي‏بيند.
نايب رئيس- نه، لزومى ندارد اين باشد واقعاً يك كسى يك دعواى خصوصى دارد و نمي‏خواهد كسى از آن اطلاع پيدا كند. يعنى شما خودتان ممكن است با يك دوستى يك گلايه‏اى از هم داشته باشيد و شما نخواهيد كه اين موضوع علانيه بشود.
بنى صدر- من دوست ندارم ولى طرف من مي‏خواهد علنى باشد اگر حق با او است چرا نباشد؟
صدوقى- بايد طرفين باشد.
نايب رئيس- پس نظر شما اين است كه طرفين باشد بنابراين اصل 150 براى رأى‏گيرى خوانده مي‏شود.
اصل 150- محاكمات علنى انجام مي‏شود، مگر آن‏كه به تشخيص دادگاه علنى بودن آن منافى عفت عمومى يا اخلاق حسنه يا نظم اجتماعى باشد، يا در دعاوى خصوصى طرفين دعوا تقاضا كنند كه محاكمه على نباشد.
نايب رئيس- لطفاً رأى بگيريد.
                         (اخذ رأى به عمل آمد و نتيجه به شرح زير اعلام شد)

                        مشروح مذاكرات قانون اساسى‏جلسه‏67-51، ص: 1628
نايب رئيس- نتيجه رأى‏گيرى را اعلام مي‏كنم، عده حاضر در جلسه هنگام اخذ رأى پنجاه و پنج نفر، تعداد كل آراء پنجاه و پنج رأى، آراء موافق سى و دو رأى، آراء مخالف پنج رأى، آراء ممتنع هجده رأى، بنابراين اصل 150 با سى و دو رأى موافق تصويب نشد.
هاشمى‏نژاد- تذكر لازمى دارم بعضى از آقايان معتقد بودند كه اين مسأله بايد در كميسيون مشترك طرح بشود، درست من معتقدم كه اين بايد در جلسه علنى طرح بشود كه ملت در جريان اين مطلب باشند. ملاحظه بكنيد الان تعداد حاضرين در جلسه پنجاه و پنج نفر هست از ابتدا كه رأى گرفته بودند براى تصويب اصول دو سوم كل نمايندگان بايد رأى بدهند، البته در آن موقع تعدادى از ما راجع به اين موضوع مخالفت كرديم، چون نپذيرفتند بسيار خوب قبول كرديم بعد هم چند بار خواستيم پيشنهاد بدهيم كه اين موضوع اصلاح شود گفتند چون اصول مهمه‏اى در پيش است نمي‏شود اصل مربوط به رهبرى بود، اصول مربوط به رياست جمهورى بود، اقتصاد بود اينها گذشت الان اصول باقيمانده اصول قضائى است. در اصول قضائى ما نفعى نداريم كه فردا بگويند چون گرايش چنين و چنانى داشتند به اين علت آمدند و تصويب كردند كه دو سوم كل نمايندگان به اين اصول بايد رأى بدهند اگر بنا بشود كه با اين كيفيت جلو برويم بدون شك مجلس به بن‏بست خواهد رسيد تعداد زيادى به علت عذر مشروع و بعضى را هم كه بنده واقعاً نمي‏دانم كه عذرشان مشروع است يا نامشروع، در هر حال در مجلس نيستند بنا نيست كه ما از وجود آنها در اينجا استفاده نكنيم ولى نبودن آنها مضر باشد، يعنى الان دو سه اصل مطرح شد و با كمبود دو سه رأى رد شد. الان ده دوازده نفر نيستند اينها موجب مي‏شوند كه وقت چهل، پنجاه نفر تلف بشود. اين موضوع بايد در جلسه علنى مطرح بشود ما تا اينجا تأمل كرديم براى اين‏كه اصول، اصل مهمه‏اى بود البته اصول قضائى هم مهم است ولى مسأله‏اى را كه عرض كردم ديگر متهم نمي‏شويم كه گرايش‏هاى چنينى و چنانى داشته‏ايم. بنده پيشنهادى دارم و طبق آيين نامه تقاضا دارم اين پيشنهاد مرا مطرح بفرماييد، اگر دو سوم حاضرين رأى دادند اين موضوع عمل بشود اگر رأى ندادند هيچ والا وقت همه ما گرفته خواهد شد. (دكترغفورى- اين اصول قضائى مهم‏تر از قبلى است.) آقاى دكتر غفورى بحث بر سر اين نيست كه اينها اصول غير مهمى است بحث در اين است كه اينجا ديگر آقايان متهم نمي‏شوند به اين‏كه گرايشى بوده است.
خزعلى- امام فرمودند كناره گرفتن از مجلس خبرگان كناره گرفتن از اسلام است. آقايان اين موضوع را در نظر دارند ما حتى روز 13 آبان را تعطيل نكرديم با وجود اين‏كه روز مهمى است مي‏خواستم يك تذكر لااقل به آقايانى كه در مركز هستند بدهيد كه اين پيام امام را فراموش نكنند.
نايب رئيس- آقاى هاشمى‏نژاد، عرض مي‏شود نمي‏دانم جناب‏عالى همين چند روز قبل در جلسه صبح تشريف داشتيد يا خير، اگر تشريف نداشته‏ايد باز از جمله دوستانى مي‏شويد كه در آن موقع تشريف نداشته‏اند، اين مسأله در جلسه به پيشنهاد دوستان مطرح شد و رأى نياورد و رد شد و به اين دليل، ديگر اينجا مطرح نشد اگر در آنجا رأى آورده بود طبعاً اين پيشنهاد در اينجا مطرح مي‏شد. بنابراين حالا هم اگر دوستان لازم مي‏دانيد، اين مسأله مجدداً در جلسه گروه‏ها مطرح بشود تا اگر آنجا زمينه رأى داشت، اينجا وقت صرف آن بكنيم.
                        مشروح مذاكرات قانون اساسى‏جلسه‏67-51، ص: 1629
5- طرح و تصويب اصل 151 (اصل يكصد و شصت و ششم)
نايب رئيس- اصل 151 مطرح است كه قرائت مي‏شود.
اصل 151- احكام دادگاه‏ها بايد مستدل و مستند به مواد قانونى و اصولى باشد كه براساس آن حكم صادر شده است.
نايب رئيس- آقاى يزدى بفرماييد.
ى زدى- اين عبارت «براساس آن حكم صادر شده است» انسجام ندارد. براساس آن مي‏توان حكم صادر كرد يا مي‏شود حكم صادر كرد؟ (نايب رئيس- حكم صادر شده) اين غلط است، عنايت بفرماييد احكام دادگاه‏ها بايد مستند باشد به قانون و اصولى كه براساس آن حكم صادر شده است؟
نايب رئيس- بله اگر يك اصلى را داريم كه قابل استناد است و براى اولين بار بنده مي‏خواهم رويش حكم بكنم اين عبارت بر آن صدق مي‏كند. آقا، دقت بفرماييد به جوابش گوش كنيد، معنايش اين است كه در متن حكم مي‏نويسند كه فلان كس به استناد اصل فلان يا به استناد ماده قانون فلان به اين محكوميت محكوم شده است. بنابراين احكام دادگاه‏ها بايد مستدل و مستند به مواد قانونى و اصولى باشد كه اين حكم براساس آن قانون يا اصول صادر شده و حتى بايد در متن حكم هم استثناء قيد بشود. (يزدى- پس منظور ذكر مستند هست.)
هم عملا و هم ذكر، عملش هم بايد اين‏طور باشد.
دكتر آيت- من معتقدم مثل قانون اساسى اضافه كنيم «و علناً بايد قرائت شود.»
طاهرى خرم‏آبادى- اگر حكم را مستند نكرد ضامن اجراى آن كيست؟
نايب رئيس- اجرا نمي‏شود. اصل 151 براى رأى‏گيرى خوانده مي‏شود.
اصل 151 (اصل يكصد و شصت و ششم)- احكام دادگاه‏ها بايد مستدل و مستند به مواد قانونى و اصولى باشد كه براساس آن حكم صادر شده است.
نايب رئيس- لطفاً رأى بگيريد.
 (اخذ رأى به عمل آمد و نتيجه به شرح زير اعلام شد.)
نايب رئيس- نتيجه رأى‏گيرى را اعلام مي‏كنم. عده حاضر در جلسه هنگام اخذ رأى پنجاه و هفت نفر، تعداد كل آراء پنجاه و هفت رأى، آراء موافق پنجاه و هفت رأى. بنابراين اصل 151 با پنجاه و هفت رأى موافق تصويب شد، تكبير (حضار سه مرتبه تكبير گفتند.)
6- طرح اصل 71
نايب رئيس- آقايان اجازه بفرماييد چون ما امروز چند اصل داشتيم و زياد مورد بحث قرار گرفت و كارمان در مورد اين اصول پيش نرفت چند اصل ديگر داريم كه خدمتتان هست و به نظر مي‏رسد كه در مورد اين اصول اختلاف نظر كمترى وجود دارد اينها را مطرح مي‏كنم اصل 17 مطرح است كه قرائت مي‏شود.
اصل 17- قضات دادگاه‏ها مكلفند از اجراى تصويب نامه‏ها و آيين نامه‏ها و نظام نامه‏هاى دولتى كه مخالف با قوانين و مقررات اسلامى يا خارج از حدود اختيارات قوه مجريه است خوددارى كنند و هر كس مي‏تواند ابطال اين گونه مقررات را از ديوان عدالت ادارى تقاضا كند.
ما قبلا از ديوان عدالت ادارى اسمى نبرده‏ايم، من مخالف هستم.
                        مشروح مذاكرات قانون اساسى‏جلسه‏67-51، ص: 1630
نايب رئيس- اگر آقايان دقت كرده باشند ما جلوتر اين‏طور گفتيم كه اگر يك واحدى در اينجا از آن اسم برده شده كه در اصول آينده بايد تكليفش مشخص بشود اگر در اصول بعد ديديم آن واحد مورد تصويب اكثريت قرار گرفت كه مسأله تمام است. يعنى بر فرض اين‏كه ديوان عدالت ادارى مورد تأييد اكثريت باشد ولو جناب‏عالى با اصلش مخالف باشيد اما بعداً با چهل و هشت رأى ديوان عدالت ادارى تثبيت شد، اگر تثبيت شد شما با اين‏كه مردم اين ابطال را از او بخواهند باز هم مخالف هستيد؟ (منتظرى- نه) بنابراين اگر بعد اين موضوع تثبيت شد كه هيچ، اگر رد شد به ناچار بايد يك جانشينى براى او فكر كنيد آن جانشين را اينجا مي‏گذاريم.
منتظرى- شما بعد با استناد به اينجا مي‏گوييد كه ما ديوان عدالت ادارى را قبلا تصويب كرده‏ايم.
نايب رئيس- هيچ وقت اين‏طور نيست اصلا رو به اين‏طور نيست. (هاشمى‏نژاد- آن قسمت آخر را حذف كنيد.) باز آقايان كم لطفى كردند. ببينيد آقا، يك وقت است اصولا شما مي‏خواهيد مسأله افراد ابطال اين‏گونه مقررات را بخواهند، اينجا ذكر نشود (تهرانى- اينجا ذكر نشود، اصلش مشخص است) اگر آقايان موافق باشند ما مي‏توانيم كار ديگر بكنيم. مى توانيم «و همچنين تقاضاى ابطال مقررات موضوع اصل 17».
هاشمى‏نژاد- مهمش اين است كه اينها آن آيين نامه‏ها را اجرا نكنند چون موظف هستند كه اجرا كنند.
نايب رئيس- ما مي‏توانيم اين مطلب را عيناً در اصل بعد بياوريم چون ضررى نمي‏زند در صورتى كه بنده معتقدم اگر اينجا هم مي‏آورديم هيچ اشكالى نداشت. (ربانى املشى- بگذاريد باشد، چرا بر مي‏داريد؟) آقاى ربانى چون يكى هست و من معتقدم واقعاً بودن يا نبودنش اينجا فرقى ندارد چون مي‏توانيد شما اين مطلب را در اصل مربوط به ديوان عدالت ادارى بگذاريد.
دكتر غفورى- اگر بخواهيم پشتوانه حقوقى اين مسأله مشخص بشود، يا بايد مقررات مسلم اسلامى باشد يا بايد ملاك و مرجع تشخيص را معين كنيد.
نايب رئيس- اگر خودش مجتهد نباشد نمي‏تواند بگويد كه اين خلاف اسلام است.
دكتر غفورى- مرجع تشخيص را بايد مشخص كنيد بنويسيد مرجع تشخيص آن را قانون معين مي‏كند، شوراى نگهبان يا يك جاى ديگر.
خزعلى- در اصل چهارم گذرانديم كه مرجع تشخيص مخالفت، فقهاى شوراى نگهبان هستند.
نايب رئيس- اگر آقايان موافقت كنند بنويسيم «مرجع صالح براى تشخيص اين مخالفت را قانون معين مي‏كند.»
طاهرى خرم‏آبادى- نه آقا، در اصل چهارم گفته شده كه مرجع تشخيص مخالفت، فقهاى شوراى نگهبان هستند.
ى زدى- شوراى قضائى كه تصويب شده است و وضعش روشن است، ابطال را به عهده او بگذاريد اشكالى هم پيش نمي‏آيد.
ربانى املشى- نكته اين است كه در پيش نويس اين بود كه قضات مي‏توانند تقاضاى‏
                        مشروح مذاكرات قانون اساسى‏جلسه‏67-51، ص: 1631
ابطال كنند در اينجا به اين صورت آمده است كه هر كس مي‏تواند تقاضاى ابطال كنند.
نايب رئيس- عرض مي‏كنم كه بحث جلسه فعلا روى اين موضوع نيست بحث روي اين مطلب است كه آيا اين مسأله كه مي‏گوييم «مخالف با قوانين و مقررات اسلامي است» مرجع صالح براى تشخيص اين مخالفت خود قاضى است يا مرجع صالح ديگرى را در نظر مي‏گيرند. (منتظرى- خود قاضى است.) اگر مرجع صالح ديگرى است بايد بنويسيم مرجع صالح براي تشخيص اين مخالفت را قانون معين مي‏كند.
منتظرى- نه نظر من اين است كه خود قاضى است. (نايب رئيس- ولو مجتهد نباشد؟) ممكن است مجتهد باشد، قاضى اگر تشخيص داد كه اين حكم برخلاف اسلام است حق ندارد ديگر جاى ديگرى برود.
نايب رئيس- مي‏گويم ولو غير مجتهد باشد؟
منتظرى- اگر يقين كرد برخلاف اسلام است نمي‏تواند حكم به غير ما انزل الله بكند.
نايب رئيس- آقاى خامنه‏اى بفرماييد.
خامنه‏اى- چون قاضى مستقل هست نظر قاضى براى خودش در آنجايى كه هست حاكم است و موظف نيست براى تشخيص خلاف به كسى ديگر مراجعه كند، بنابراين مرجع خود قاضى است و چيز ديگرى را هم نمي‏خواهد اضافه كنيد.
مكارم شيرازى- ما در اصل چهارم مرجع را نوشته‏ايم.
صافى- مثل اين‏كه بنا است ما هر امر بديهى را مشكل بكنيم. اين امرش با خود قاضى است. قاضى اگر تشخيص داد كه اين قانون برخلاف حكم خدا است ديگر نبايد به محكمه ديگرى ارجاع كند.
نايب رئيس- آقاى بنى صدر بفرماييد.
بنى صدر- عرض كنم دستگاه قضائى بايد قوانينى را اجرا كند كه مدون و در دسترس او هست اگر آن قوانين بر طبق مقررات اسلامى تدوين شده است اينجا ديگر چرا اين مطلب را آورده‏ايد براى اين‏كه اين موضوع دامنه را وسيع مي‏كند و فردا هر قاضى چون تشخيص با خودش است مي‏آيد مي‏گويد فلان جايش مخالف مقررات است، ما نبايد در مملكت مقامات مميزى متعددى داشته باشيم.
نايب رئيس- آقاى صافى دقت بفرماييد فرض اين است كه ما قبلا براى تشخيص اسلامى بودن يا نبودن قوانين و مقررات طرقى تعيين كرده‏ايم، بنابراين اگر ما بخواهيم اين مطلب را به اين صورت در آوريم كه بعد از اين‏كه آنها نظرشان را داده‏اند، از شما سؤال مي‏كنم اگر حتى جميع مراجع تقليد درباره يك مطلبى گفتند اين مطابق اسلام است، شما مي‏گوييد الان يك قاضى كه ممكن است مجتهد هم نباشد ايشان حق دارد بگويد من اين حكم را نمي‏دهم، چون به نظر من مخالف قواعد اسلام است. (منتظرى- بله)
صافى- حكم قاضى فتواى مرجع تقليد را لغو مي‏كند الان هم در محاكم هست در همين قوانين فعلى هم هست. قاضى بايد به اجتهاد خودش عمل كند، اگر چنان‏چه طبق اجتهاد خودش موضوعى را خلاف اسلام دانست بايد حكم بدهد.
مكارم شيرازى- يعنى برخلاف قانون حكم بدهد؟
نايب رئيس- دوستانى كه اينجا اسم نوشته‏اند صحبت كرده‏اند. آقاى سبحانى‏
                        مشروح مذاكرات قانون اساسى‏جلسه‏67-51، ص: 1632
بفرماييد.
سبحاني- اين اصل 17 با آن اصل 20 بايد يك اصل باشد، اين دو اصل را ادغام كنيد.
7- پايان جلسه‏
نايب رئيس- بسيار خوب پس اين اصل را فردا با اصل 20 ادغام مي‏كنيم. در اين صورت با اجازه دوستان جلسه را تمام مي‏كنيم، چون پيدا است كه كارمان آْماده نيست. ان شاء الله فردا ساعت هشت جلسه گروه‏ها تشكيل مي‏شود.
 (جلسه ساعت هفده و سي دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏67-51، ص: 1633
شكار آ
                        جلسه شصتم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 10/ 15 دقيقه روز 14 آبان‏ماه 1358 هجري شمسي برابر با چهاردهم ذي‏حجه 1399 هجري قمري به رياست دكتر سيد محمد حسيني بهشتي (نايب رئيس) تشكيل شد.
فهرست مطالب‏
1- اعلام رسميت جلسه و بيانات آقاي كياوش در مورد اشغال سفارت آمريكا
2- طرح و تصويب اصل 154 (اصل يكصد و شصت و سوم)
3- طرح وتصويب اصل 152 (اصل يكصد و هفتاد و دوم)
4-- طرح تصويب اصل 149 (اصل يكصد و شصت و چهارم)
5- طرح اصل 150
6- طرح و تصويب اصل 147 (اصل يكصد و شصت و دوم)
7- طرح و تصويب اصل 156 (اصل يكصد و شصت و هفتم)
8- طرح و تصويب اصل 23 (اصل يكصد و هفتاد و سوم)
9- طرح و تصويب اصل 158 (اصل يكصد و هفتادم)
10- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏67-51، ص: 1635
1- اعلام رسميت جلسه و بيانات آقاي كيانوش در مورد اشغال سفارت آمريكا
نايب رئيس- بسم الله الرحمن الرحيم. قبل از اين‏كه تعداد به حد نصاب رسيد آقاي كيانوش چند كلمه صحبت دارند كه ايراد خواهند كرد.
كياوش- الحمد الله رب العالمين، «بسم الله الرحمن الرحيم، إِذَا جَاءَ نَصْرُ اللَّهِ وَ الْفَتْحُ* وَ رَأَيْتَ النَّاسَ يَدْخُلُونَ فىِ دِينِ اللَّهِ أَفْوَاجًا* فَسَبِّحْ بحَمْدِ رَبِّكَ وَ اسْتَغْفِرْهُ إِنَّهُ كَانَ تَوَّابَا»
امروز صبح براي اعلام همبستگي همراه برادرمان آقاي پرورش به لانه جاسوسي آمريكا رفتيم، كه فقط همان لغت سزاوار اين سفارت‏خان خائن است. ديديم كه اين لانه، نه فقط لان جاسوسي براي ايران است، بلكه شواهدي كه آنجا بود حتي لان جاسوسي بزرگي است براي كشورهاي همجوار ما. در حقيقت اين فتح و اين پيروزى كه به فتح خيبر مي‏ماند، توسط عزيزترين و فداكارترين و ملكوتي‏ترين چهره‏هاي انقلاب اسلامي، فقط با سلاح ايمان به خدا و رسول خدا و رهبر انقلاب صورت گرفت، اين در حقيقت شكستن روابط ديپلماتيك نيست زيرا اين ما نيستيم كه براي اولين بار به اين لانه جاسوسي پا مي‏گذاريم، بارها و بارها به كرات اين شكستن و نقص پيمان از طرف امپرياليسم در دنيا اجرا شده است. دانشجويان در حقيقت در مملكت خود به يك لانة جاسوسي پا گذاشتند كه سرنوشت اين ملت و مملكت و ملل مستضعف به اينجا بستگي داشته است. چيزي كه جلب توجه مي‏كرد، اين بود كه دانشجويان فرياد مي‏زدند كه ما به هيچ عنواني و تحت هيچ شرايطي و به خواهش هيچ كسي اينجا را تخليه نخواهيم كرد و شعارشان اين بود كه شاه پليد و جلاد به ما پس داده شود. در آنجا اسناد فراواني را ديديم كه دركمترين مدت تبديل به خاكستر شده بود. نوارهاي فراواني همچنان، و راه مخفيانه‏اي كه از شيرواني به راه‏هاي دوردست منتهي مي‏شد وجود داشت. دانشجويان از اين مسأله بسيار خوشحال بودند كه همة اقشار بدون استثناء پشتيبان آنها هستند زيرا اين يك عمل ملي است و به همين جهت مي‏گفتند ما براي هر مشقتي همچون مشقات ديگري كه از طرف امپرياليسم هميشه متوجه ما بوده، آماده هستيم، به اين جهت مي‏ديديم كه در داخل سفارت دختران زهراگونه و دانشجويان حسين‏گونه جان بر كف، پاس مي‏دادند، اما آن‏چه آمريكا بايد بداند اين است كه ملت ايران با نيروي خدايي تمام مراكز جاسوسي را كه به زيان انقلاب اسلامي و در هر مرحله‏اي گام بردارند يكي بعد از ديگري فتح و اشغال خواهد كرد و به زودي از آن مقدار اسنادي كه باقي مانده كوس رسوايي خيانتگران زده خواهد شد و در آن مشغول بررسي هستند. ما ضمن تأييد عمل شجاعانة اين قهرمانان مسلمان، اين فتح و پيروزي بي‏نظير دانشجويان پيرو خط امام را به ملت رشيد ايران و بعد به همةدانشجويان خط امام تبريك مي‏گوييم و به دولت آمريكا اخطار مي‏دهم كه اين تازه اولين ضربه است كه وارد مي‏كنيد، و اولين فتح است كه ملت انجام مي‏دهد ملت ايران بايد بداند كه اين اولين نتيجه انقلابي است كه در سطح گسترده‏
                        مشروح مذاكرات قانون اساسى‏جلسه‏67-51، ص: 1636
آغاز شده است.
         باش تا صبح دولتت بدمد             اين هنوز از نتايج سحر است‏

والسلام عليكم و رحمة الله و بركاته‏
2- طرح و تصويب اصل 154 (اصل يكصد و شصت و سوم)
نايب رئيس- بسم الله الرحمن الرحيم. و ديروز اصل 147 مطرح شد و جايش خالي مانده كه با اصلاحي كه امروز شده مطرح كنيم، و در صورت‏جلسه آماده، ولي اجازه بدهيد بعداً مطرح كنيم تا دوستاني كه در بحث شركت داشتند بتوانند در تصويب نيز شركت كنند. اصل 148 را قبلًا مطرح مي‏كنيم.
رباني املشي- از اصل 154 كه خيلي هم ساده است شروع كنيد.
نايب رئيس- بسيار خوب اصل 154 قرائت مي‏شود.
اصل 154- صفات و شرايط قاضي طبق موازين فقهي به وسيله قانون معين مي‏شود.
نايب رئيس- هيچ بحثي ندارد؟ (تهراني- رأي بگيريد) (منتظري- هيچ بحثي ندارد).
دكتر غفوري- با وجود شوراي‏عالي كه عزل و نصب قضاوت را به عهده دارد وجود اين اصل لازم است؟
نايب رئيس- نظر دوستان اين است كه لازم و وجودش مفيد است اصل 154 را براي رأي‏گيري مي‏خوانم.
اصل 154 (يكصد و شصت و سوم)- صفات و شرايط طبق موازين فقهي به وسيله قانون معين مي‏شود. (اخذ رأي به عمل آمد و نتيجة آن به شرح زير اعلام شد)
نايب رئيس- عده حاضر هنگام اخذ رأي پنجاه و سه نفر؛ تعداد كل آراء پنجاه و سه رأي موافق پنجاه نفر، مخالف يك نفر، ممتنع دو نفر، تصويب شد، تكبير (حضار سه بار تكبير گفتند).
3- طرح و تصويب اصل 152 (اصل يكصد و هفتاد و دوم)
نايب رئيس- اصل 153 قرائت مي‏شود
دكتر آيت- اصل 152 قبل از اين و مربوط به اين است اول آن را بخوانيد.
نايب رئيس- درست است، اصل 152 قرائت مي‏شود.
اصل 152- «براي رسيدگي به جرائم مربوط به وظايف خاص نظامي يا انتظامي ارتش، ژاندارمري، شهرباني، و سپاه پاسداران انقلاب اسلامي محاكم نظامي مطابق قانون تشكيل مي‏شوند ولي به جرائم عمومي آنان يا جرائمي كه در مقام ضابط دادگستري مرتكب شوند، در محاكم عمومي رسيدگي مي‏شود». و اصل 153 بدين ترتيب است كه «دادستاني و دادگاه‏هاي نظامي بخشي از قوة قضائية كشور و مشمول اصول مربوط به اين قوه هستند.»
بنابراين از زير پوشش شوراي عالي قضائي دور نيست و زير پوشش شوراي عالي قضائى قرار مي‏گيرند.
منتظري- من نظرم اين است كه اين دو اصل با هم يكي بشود.
                        مشروح مذاكرات قانون اساسى‏جلسه‏67-51، ص: 1637
نايب رئيس- اين به دليل خاص و مهمي نيست ما نظرمان اين بود كه دو اصل بشود بهتر است.
طاهري اصفهاني- صبح هم پيشنهاد شد كه يك اصل باشد حالا چه لزومي دارد كه دو اصل باشد، نمي‏دانم‏
نايب رئيس- آقاي سبحاني بفرماييد (سبحاني- موافقم) آقاي دكتر غفوري بفرماييد.
دكترغفوري- با مشاوره‏اي كه با عده زيادي از قضات شد گفتند كه از نظر اسلامي هم اگر دو اصل را يكي بكنيم فكر مي‏كنم به هم حرف‏ها خاتمه داده شود چون فرق است بين محكم اختصاصي و محكمه‏اي كه تحت عنوان وزارت دادگستري است اما مشاورين خاص، قضاوتش شرايط خاصي دارند. بنابراين اگر اين دومي را كه مي‏گويند دادگاه‏هاي نظامي هم بخشي از قوة قضائيه است، ضميمه اولي كنيم، آن شبهه را برطرف مي‏كند وگرنه تالي فاسد خيلي زيادي دارد و آنهايي كه وارد بودند پيش‏بيني مي‏كردند كه اوضاع و احوال مشوش مي‏شود و بعد از تشخيص مشكل است، پس اگر دو تا اصل را يكي بكنيد بهتر است.
نايب رئيس- فرقي ندارد اگر آقايان تشخيص مي‏دهند كه يك اصل باشد بهتر است هر دو را يك رأي اصل قرار مي‏دهيم آقاي يزدي بفرماييد.
يزدي- محاكم نظامي كه در اينجا آمده اگر به جايش محاكم اختصاصي يا خصوصي گفته شود بهتر است.
نايب رئيس- خير محاكمه نظامي مشخص است.
يزدي- منظور من محاكمه نظامي نبود بلكه به خاطر تداعي خاصي كه دارد بهتر است عوض شود.
نايب رئيس- تداعي نمي‏كند اينجا مشخص شده كه فقط نظاميان و آن هم در مواردي خاص مربوط به امور نظامي، غير نظاميان به هيچ وجه مشمول اين اصل نيستند (غفوري- محاكم نظامي باز اين مسأله را تداعي مي‏كند) براي مردم معني مي‏كنيم كه شما گفتيد كه چرا عدد سيزده نحس است و چرا نحسش كرده‏اند بايد معني كرد كه اين يك معني صحيح داشته و اينجا هم معني شده است آقاي رباني املشي بفرماييد (رباني املشي- من موافقم). آقاي خامنه‏اي تذكر شما چه بود؟
خامنه‏اي- من نظرم اين بود كه دادستان ارتش كه بالاترين مقام دادگاه نظامي است با توجه به اين‏كه فرماندهي هم در اختيار ولايت است، جزو مقامات منتصب از قبل ولي قرار بدهيم و انتخابش به دست دادگستري نباشد.
نايب رئيس- اينها كه همه مي‏آيد به شوراي عالي قضائي و اين را شما اين قدر بالا نبريد، هم اينها مي‏آيد زير نظر شوراي عالي قضائي مثل دادستان محكمه انتظامى قضاوت.
خامنه‏اي- بستگي دارد به نظر ما، تا كدام را بخواهيم.
منتظري- ديگر آن اهميت سابق را ندارد.
نايب رئيس- اين خيلي روشن است و براي اين‏كه ذهن ملت ايران هم روشن شود به دنبال مطلبي كه آقاي يزدي گفتند؛ يادآوري مي‏كنيم كه اين اصل صرفاً براي رسيدگي به جرائم خاص نظامي يا انتظامي نوشته شده است وظايفي هست كه خود نظاميان و مأموران‏
                        مشروح مذاكرات قانون اساسى‏جلسه‏67-51، ص: 1638
مسلح ديگر در ارتباط با مسؤوليتشان آن هم از نظر وظايف خاص نظامي، انجام مي‏دهند و اگر اداري هم باشد در اين دادگاه رسيدگي نمي‏شود و غير نظاميان و مردم عادي طبق اين اصل و قوانين عادي سر و كارشان به هيچ عنوان با دادگاه‏هاي نظامي نخواهد بود.
كياوش- به جاي «نظامي» اگر «نظاميان» بنويسيم بهتر نيست؟
نايب رئيس- نه آقا بدتر مي‏شود اين باشد، محدود باشد، خوب اگر دوستان ترجيح مي‏دهند كه اين يك اصل باشد، اين دو اصل را در طي يك اصل قرار مي‏دهيم و ضرر هم به جايي نمي‏زند.
حجتي كرماني- تذكر آقاي يزدي را در مورد تغيير نام مورد توجه قرار دهيد.
نايب رئيس- اين تذكر رد شد آقاي حجتي.
حجتي كرماني- از نظر اصلاح عبارتي مي‏گويم يعني عبارت هم طوري باشد كه معلوم نباشد دادگاه خاصي نيست بلكه شرايط دادگاه است، وقتي مي‏گوييم محاكم نظامي يعني دادگاه اختصاصي ...
نايب رئيس- خير آقاي حجتي، حوزه مسؤوليت كاملًا مشخص شده.
حجتي كرماني- بلي، اما اشكال آقاي يزدي در نامگذاري بود كه تداعي مي‏كند دادگاه‏هاي نظامي سابق را.
نايب رئيس- اجازه بدهيد كه ما اين تداعي‏هاي لفظي و بي‏جا را اين قدر در اصطلاحات دخالت ندهيم.
رباني املشي- اگر تداعي را حساب كنيم، دادگاه‏هاي اختصاصي كه بدتر براي مردم تداعي مي‏شود.
نايب رئيس- با اجازه دوستان اصل را براي رأي‏گيري مي‏خوانم.
اصل 152 (اصل يكصد و هفتاد و دوم)- براي رسيدگي به جرائم مربوط به وظايف خاص نظامي يا انتظامي اعضاء ارتش، ژاندارمري، شهرباني و سپاه پاسداران انقلاب اسلامي، محاكم نظامي مطابق قانون تشكيل مي‏شود، ولي به جرائم عمومي آنان يا جرائمي كه در مقام ضبط دادگستري مرتكب مي‏شوند؛ در محاكم عمومي رسيدگي مي‏شود.
دادستاني و دادگاه‏هاي نظامي بخشي از قو قضائية كشور و مشمول اصول مربوط به اين قوه هستند.
 (اخذ رأي به عمل آمد و نتيجه به شرح زير اعلام شد).
نايب رئيس- عده حاضر در جلسه هنگام رأي‏گيري پنجاه و شش نفر، تعداد كل آراء پنجاه و شش رأي، موافق پنجاه و چهار نفر، مخالف هيچ؛ ممتنع دو نفر؛ تصويب شد، تكبير (حضار سه بار تكبيرگفتند).
4- طرح و تصويب اصل 149 (اصل يكصد و شصت و چهارم)
نايب رئيس- اصل 149 قرائت مي‏شود.
اصل 149- قاضي را نمي‏توان از مقامي كه شاغل آن است بدون محاكمه و ثبوت جرم يا تخلفي كه موجب انفصال است به طور موقت يا دائم منفصل كرد يا بدون رضاي او محل خدمت يا سمتش را تغيير داد مگر به اقتضاي مصلحت جامعه با تصويب اعضاي شوراي عالي‏
                        مشروح مذاكرات قانون اساسى‏جلسه‏67-51، ص: 1639
قضائي به اتفاق آراء نقل و انتقال دوره‏اي قضات ضوابط كلي كه قانون تعيين مي‏كند صورت مي‏گيرد.
تهراني- رأي بگيريد در جلسه مشترك هم رأي آورده است.
نايب رئيس- آقاي پژوهش در عين حال كه صبح تشريف نداشتيد، اگر فرمايشي داريد بفرماييد.
پژوهش- اگر اجازه نمي‏دهيد صحبت نكنم.
نايب رئيس- نه بفرماييد چون مي‏خواهيم شما هم در رأي شركت كنيد.
پژوهش- درباره عبارت «بدون رضايت او» خيلي صحبت شده است و فقط يك اشكال به نظر مي‏رسد كه ديروز هم صحبت نشد و آن اين‏كه قاعدتاً در موقع استخدام وقتي كه بخواهند محل شغل قاضي را تعيين كنند، ممكن است از رفتن امتناع كند يا به علل ديگر محل مورد نظر را قبول نكند، در اين موقع مخارجي كه براي او شده در دانشكد حقوق يا در حوزة علميه يا هر جايي كه باشد و يا چيزي ميان اين دو، معمولًا ريش استخدام اينجا درگير است و با توجه به اين مسائل قدرت دستش است و ممكن است نرود، خيلي اشكال ايجاد مي‏كند.
نايب رئيس- موقع استخدام كه هنوز قاضي نيست اين اصل مربوط به بعد از صدور حكم است وقتي كه مي‏خواهند استخدامش كنند، مي‏گويند ما فلان جا احتياج به قاضي داريم، اگر آماده‏ايد حكم شما را به عنوان قاضي صادر كنيم.
پژوهش- پس مخارجي كه شده براي اين آقا تا به اين مرحله رسيده چه مي‏شود؟
نايب رئيس- آن يك مسأله ديگر است و اين‏قدر مشكل ايجاد نمي‏كند، مشكل بعد از اين است.
مير مرادزهي- قبل از استخدام كه اصلًا سمتي ندارد و وضعش مشخص نشده است.
نايب رئيس- ما هم همين را عرض كرديم و خواستيم مشكل آقاي پژوهش حل بشود. آقاي رباني شيرازي بفرماييد.
رباني شيرازي- من راجع به قاضي نشسته و ايستاده مي‏خواستم سؤال كنم كه بين اين دو چه تفاوتي است؟
نايب رئيس- صبح اين را صحبت كرديم و انگار خود شما امضا جمع كرديد؟ آقاي رحماني بفرماييد.
رحماني- مخالفم (نايب رئيس- ديروز مگر علت مخالفتتان را نفرموديد؟) آن راجع به اصل ديگر بود (نايب رئيس- بفرماييد) اين‏كه بدون رضايت قاضي محل خدمت يا سمتش تغير نكند، چند مفسده دارد: اول دادگستري را در بن‏بست قرار مي‏دهد. دوم، اين‏كه تبعيض در بين كاركنان دولت است و اين برخلاف عدالت است، سوم؛ اين‏كه ديكتاتوري قضات را به وجود مي‏آورد، اين خلاصه مطلب است اگر اجازه بفرماييد براي شرح اين فهرست صحبت كنم.
نايب رئيس- مرحبا بر شما كه فهرست‏وار بيان كرديد (رحماني- خلاصه من با اين اصل مخالفم) پس مطمئناٌ يك رأي كبود خواهد داشت (رباني املشي- اگر قضات بيمار را عوض كنيد ايشان رأي موافق مي‏دهند) آقاي طاهري خرم‏آبادي بفرماييد.
طاهري خرم‏آبادي- اگر مصلحت جامعه اقتضاء كرد كه بعضي از اعضاء شوراي عالي‏
                        مشروح مذاكرات قانون اساسى‏جلسه‏67-51، ص: 1640
يا دادستان يا رئيس ديوان‏عالي تغيير پيدا كند اين مرجعي كه صلاحيت تغيير آنها را دارد، كيست؟ اين سؤال را من ديروز صبح مطرح كردم، امروز هم داشتم جواب فرموديد طبق تنظيمي كه ديروز از اصل شده بود، ولي با تغييري كه داده شده كه قضات ديگر در صورتي كه مصلحت اقتضاء كند، تغيير و تبديل پيدا كنند، بايد براي آنها هم فكري بكنيد.
نايب رئيس- آن موضوع فعلًا منافاتي با اين اصل ندارد آقاي غفوري بفرماييد.
گلزاده غفوري- كلمة قاضي آن قدر وسعت دارد و شامل دسته‏هاي مختلفي مي‏شود؛ آن قاضي كه قاضي محكمه است با آن شرايطي كه طبق موازين فقهي انتخاب مي‏شود، انساني است كه پناهگاه عدالت در جامعه است و خودش هم تكليفش را مي‏فهمد. اين جمله آخر كه اين‏چه نوشته شده فرض بر اين است كه بدون رضاي او مي‏خواهند جايش را عوض كنند يكي از مصالحي كه در تدوين اين اصل بوده و در جاهاي ديگر هم هست كه قاضي محكمه بدون رضايت نمي‏شود جايش را عوض كرد، اين است كه او اجباراً در جايي وادار به كار نشده باشد، چون مي‏خواهد تعيين تكليف سرنوشت دماء و نفوس و امال و اعراض مردم را بكند اين است كه شما تصور كنيد آن وقتي را كه با تصويب اعضاء شوراي عالي قضائي به اتفاق آراء، يك قاضي محكمه را بدون رضاي خودش جايي ببرند و ثانياً اين‏كه ما گفتيم اگر اعضاء اين شوراي عالي قضائي منتخب مستقيم خود قضات بودند، واقع به طور غير مستقيم اين اختيار را به آن شورا داده‏ايم كه هر وقت خواست جاي كسي را عوض كند اين به نظر مي‏رسد كه در اجرا هم با آن وسعتي كه كلمة قاضي دارد و هم با توجه به اين نكته‏اي كه گفتيم ممكن است اجباراً جايي اطميناني داشته باشد و بعد هم در مورد قضات تحقيق آنهايي كه در دادگستري هستند مي‏دانند كه اگر دست دادگستري را در مورد قضات تحقيق ببندند اشكالاتي به وجود مي‏آيد. يك بازپرسي در يك شهري متخصص بازپرسي است و ممكن است جايش را عوض كنند و به شهري كه يك جنايتي رخ داده بفرستند تا بتواند رسيدگي كند.
نايب رئيس- آقاي مكارم بفرماييد.
مكارم شيرازي- بنده مي‏خواستم جواب اين دو بزرگوار را بدهم.
نايب رئيس- جواب داده شده است بنابراين اصل 149 را براي رأي‏گيري مي‏خوانم.
اصل 149 (اصل يكصد و شصت و چهارم)- قاضي را نمي‏توان از مقامي كه شاغل آن است بدون محاكمه و ثبوت جرم ياتخلفي كه موجب انفصال است به طور موقت يا دائم منفصل كرد يا بدون رضاي او محل يا سمتش را تغيير داد مگر به اقتضاي مصلحت جامعه با تصويب اعضاي شوراي عالي به اتفاق آراء نقل و انتقال دوره‏اي قضات بر طبق ضوابط كلي كه قانون تعيين مي‏كند صورت مي‏گيرد.
 (اخذ آراء به عمل آمد و نتيجه به شرح زير اعلام شد)
نايب رئيس- عده حاضر در جلسه هنگام اخذ رأي پنجاه و نه نفر شمار كل آراء پنجاه و نه رأي، موافق پنجاه و چهار رأي، مخالف يك رأي، ممتنع چهار نفر؛ تصويب شد، تكبير.
 (حضار سه مرتبه تكبير گفتند).
خوب اميدواريم كه بازپرس‏ها و داديارها و دادستان‏ها كه تاكنون از تزلزل موقعيتشان نگران بودند از اين به بعد با تقوا و فضيلت و عدالت‏خواهي كامل و با قاطعيت بتوانند وظايف‏
                        مشروح مذاكرات قانون اساسى‏جلسه‏67-51، ص: 1641
خودشان را همچون قضات محاكم انجام بدهند و هم قضات در آن مقام رفيع قاضي وظيفة منبع قاضي را برگزار كنند (نمايندگان- انشاء الله).
5- طرح اصل 150
نايب رئيس- اصل 151 را قبلًا داشته‏ايم بنابراين اصل 150 مطرح است كه قرائت مي‏شود.
 «اصل 150- احكام و تصميمات مراج قضائي در هر مورد لازم الاتباع است و هيچ فرد يا مقامي حق دخالت در اموري كه در صلاحيت مراجع قضائي است ندارد. مجازات تخلف از اين اصل را قانون معين مي‏كند».
نايب رئيس- براي اين اصل دوستان اسم نوشته‏اند آقاي سبحاني بفرماييد.
سبحاني- بر اين اصل بايد دو استثناء بخورد استثناي اول دادگاه‏هاي مقدماتي است كه صبح بحث كرديم و فردا هم بحثش خواهد آمد. براي اين‏كه كار در شهرستان‏ها و قراء و قصات متراكم نشود يك دادگاه‏هاي مقدماتي داريم كه كار را فيصله مي‏دهند كه جزء دادگاه و قوة قضائي نيست اما مي‏تواند با كدخدامنشي مسائل و مشكلات را حل و فصل و تمام كند اين اصل صبح خوانده شد اما هنوز رويش رأي نداديم اگر آن اصل تصويب شود اين اصل يك تخصيص مي‏خورد (موسوي جزايري- آن‏هم يك مرجع قضائي است) نه، مقدماتي است و با كدخدامنشي مسائل را حل مي‏كند، مگر اين‏كه جز مراجع قضائي بشود.
نايب رئيس- توجه فرماييد اين يكي از دو حال است، يا اين‏كه از امور اختصاصي محاكم نمي‏شوند يا آن‏كه جزء محاكم مي‏شوند.
سبحاني- جزء امور قضائي است و وابسته به دادگستري است.
نايب رئيس- او قضاوت نمي‏كند چون شما مي‏فرماييد با كدخدامنشي صلح مي‏دهد، بنابراين اصلًا قضا نمي‏كند.
سبحاني- قضا است چون حل و فصل مي‏كند. مطلب دوم اين‏كه قاضي تحكيم بايد استثناء شود چون در اسلام قاضي تحكيم مي‏تواند در مسائل قضائي يعني در مسائلي كه ماهيتش قضائي است وارد شود و به رضايت طرفين مسأله را حل كند.
نايب رئيس- آن مرجع قضائي است.
سبحاني- اين اصل معنايش اين است كه تمام پرونده‏ها بايد در دادگستري حل و فصل شود حالا در يك دهي، در منطقه‏اي يك عالمي هست كه دو نفر راضي هستند و حكم او را قبول دارند، آيا طبق اين اصل آن شخص چون در امور قضائي وارد شده مسؤول است؟
نايب رئيس- اجازه بفرماييد يك تزي اينجا بنويسم چون اگر اينجا باشد «در اموري كه در صلاحيت مراجع قضائي است» يك چيزهاي مشترك هست كه آن وقت اين شبهه‏ها پيدا مي‏شود ولي اگر بنويسم «در اموري كه منحصراً در صلاحيت مراجع قضائي است» آن وقت مشكل آقايان حل مي‏شود، چون همة اين مسائلي كه مي‏فرماييد منحصراً در قلمرو قضا نيست اما قاضي، بعضي امور است كه مي‏تواند انجام دهد مثل صلح قاضي هم مي‏تواند مبدأ و منشأ صلح باشد.
موسوي تبريزي- اصل (حكمت) اين‏كه حكم بكند و حل و فصل بكند اين از امور
                        مشروح مذاكرات قانون اساسى‏جلسه‏67-51، ص: 1642
منحصر در صلاحيت است.
نايب رئيس- اجازه بفرماييد من زياد وارد بحث نشوم چون من طرف بحث مي‏شوم. آقاي آيت (دكتر آيت- مخالفم) خانم گرجي بفرماييد.
خانم گرجي- درباره‏اين قسمت كه هيچ فرد و مقامي حق دخالت در اموري كه در صلاحيت مراجع قضائي است ندارد، يا اين‏كه هيچ مرجعي هم براي تميز، جز اجتهاد آنان نيست آيا اگر مقامات مسؤول ديگري هم اشتباه كردند حق دخالت ندارد اينها جز اجتهاد، چيزي ديگري هم هست؟ در اين صورت خيلي مشكل مي‏شود چون هيچ كس حق ندارد به هيچ عنوان دخالت كند.
نايب رئيس- «دخالت» كه گفته مي‏شود يعني تصدي كند نه اين‏كه اگر خلاف كردند جلويشان را نگيرد در اين صورت محكمه عالي قضات هست.
خانم گرجي- تمام احكامشان واجب الاتباع است، درست است؟
نايب رئيس- بلي‏
خانم گرجي- آن وقت، هيچ مقامي هم حق دخالت در امور را ندارد با اين‏كه هيچ مرجع تميزي هم نيست غير از همان اجتهاد قضات، اين چطور مي‏شود؟ مي‏خواهم بگويم اگر منحرف شدند چطور مي‏شود؟
نايب رئيس- اجازه بفرماييد براي اين‏كه خودم پاسخ نگويم اولا مخالف و موافق را سؤال كنم آقاي مكارم (مكارم- موافقم) پس شما كه اولين موافقي هستيد كه اسم نوشته‏ايد نقدهايي كه مي‏شود يادداشت كنيد، تا جواب بدهيد، آقاي رباني املشي (رباني املشي- موافقم) آقاي طاهري اصفهاني.
طاهري اصفهاني- براي اين‏كه اشكال خانم گرجي و مشابه آن وارد نشود، من معتقدم عبارت «هيچ فرد و يا مقامي» مقيد شود يعني نوشته شود «هيچ فرد يا مقام غير صالح» براي اين‏كه مرجع به فقيه مقام صالح است و حق دخالت هم دارد.
نايب رئيس- آقاي مكارم ملاحظه مي‏فرماييدكه بايد سؤال آقاي طاهري اصفهاني را جواب بدهيد آقاي خزعلي بفرماييد.
خزعلي- سؤالي دارم راجع به تصميمات، فرق ميان تصميمات و احكام چيست؟ و چطور لازم الاتباع است؟
نايب رئيس- آقاي مكارم پاسخ خواهند داد آقاي منتظري بفرماييد (منتظري- من مخالفم) آقاي موسوي تبريزي (موسوي تبريزي- مخالفم) آقاي خامنه‏اي بفرماييد.
خامنه‏اي- من يك تذكري در لفظ «هر مورد» دارم، براى اين تذكر دارم، چون ما كه هنوز نگفته‏ايم دادگاه‏ها يك درجه‏اي است. «در هر مورد» دارم، مفهومش اين است كه هر دادگاهي كه در هر مرحله يك درجه‏اي است در حالي كه منظور ما در موقع نوشتن اين اصل چنين نبوده است و اين را اگر حذف كنيم يعني بگوييم «احكام و تصميمات مراجع قضائي لازم الاتباع است» هيچ فرقي نمي‏كند دوم حكم «لازم الاتباع» را اگر بخواهيم مصطلح باشد «لازم الاجرا» بايد بگوييم؛ چون «اتباع» معلوم نيست كه به چه صورت بايد تبعيت كرد در حالي كه اجرا آن را مي‏فهماند.
نايب رئيس- آقاي رحماني بفرماييد.
رحماني- شما وضع دادگستري را به آسمان برده‏ايد ثانياً منظورتان از مراجع قضائي و
                        مشروح مذاكرات قانون اساسى‏جلسه‏67-51، ص: 1643
تصميم‏گيري كه مي‏فرماييد تصميم‏گيري و احكام آنها است؟ آن وقتي كه احكام اسلام و قضاي اسلام پياده مي‏شود مطلق است يا شامل وضع موجود هم هست؟ وقتي‏كه فردا اين قانون اساسي پياده شد وضع وجود را با اين مقرراتي كه غير اسلامي است در بر مي‏گيرند حداقل در قوانين فعلي به پژوهش و اعتراض قائل شده‏اند ولي با اين اصل تصميمات هر قاضي قابل هيچ گونه اعتراضي نيست.
نايب رئيس- آقاي كرمي شما موافقيد يا مخالف؟
كرمي- من تذكرات لازمي در دو جاي اين اصل دارم يكي اين‏كه هيچ فرد يا مقام غير مسؤول حق دخالت در اموري كه در صلاحيت مراجع قضائي است ندارد بنابراين اين «غير مسؤول» بايد باشد، و دوم اين‏كه اين اصل شامل قاضي تحكيم نمي‏شود، زيرا قاضي تحكيم مي‏تواند دركلي شهرستان‏ها و قصبات باشد و مطلبي است شرعي و صحيح و بايد تثبيت شود.
نايب رئيس- آقاي تهراني بفرماييد.
تهراني- اگر كلمه «تصميمات» برداشته شود و همچنين جمله «به غير دخالت در تصدي امور كه منحصراً» را بگذاريد اشكال‏ها برطرف مي‏شود و رأي بيشتري مي‏آورد.
نايب رئيس- آقاي اشراقي بفرماييد.
اشراقي- قضاوت فقها را شرع تنفيذ كرده است كه اگر ما بياييم به اين صراحت نفوذ و قضاي آنها را منع كنيم، اين عمل خيلي نابه‏جا است، چون ذكرش به اين صراحت كه آنها حق قضاوت ندارند درست نيست و بايد در اين مورد چاره‏اي انديشيد.
نايب رئيس- احكامشان را هم تنفيذ خواهندكرد ولي قرار شد كه ما نظمي داشته باشيم.
اشراقي- اين نظم را هر طوري درست كنيد به اين نحو نمي‏شود.
نايب رئيس- قاضي تحكيم جدا است آقاي مشكيني بفرماييد.
مشكيني- در قضاوت، اين‏كه قاضي شروع كرده است به يك امري و يا به يك قضاوتي، قاضي ديگر حق دخالت در آن را ندارد نه اين‏كه هر امري كه يك قاضي مي‏تواند دخالت كند قاضي ديگر حق دخالت در آن را ندارد نه اين‏كه هر امري كه يك قاضي مي‏تواند دخالت كند قاضي ديگر نمي‏تواند دخالت كند.
نايب رئيس- اصلًا نگفتيم قاضي ديگر نمي‏تواند، اينجا گفته شده غير قاضي به طور كلي (مشكيني- غير قاضي گفته نشده) چرا چون نوشته‏اند «هيچ فرد يا مقامي حق دخالت در اموري كه در صلاحيت مراجع قضائي است» اين بحث ديگري است آقاي آيت به عنوان اولين مخالف بفرماييد (صافي- من هم مخالفم) بسيار خوب آقاي صافي هم مخالفند.
دكتر آيت- قسمتي از مطالب من را آقايان سبحاني و خزعلي و خامنه‏اي گفتند، اما اين اصل به اين صورت نه تنها فايده‏اي ندارد بلكه ضرر هم دارد چون شما اينجا غير از حكم نوشته‏ايد «تصميمات» لازم الاتباع است و اين هم مطلق در هر مورد است. مثلًا قاضي تصميم بگيرد نخست‏وزير معزول شود يا قاضي تصميم بگيرد مجلس شوراي اسلامي را منحل كند (نمايندگان- اين طور نيست) عبارت معني‏اش اين است، (همهمه نمايندگان) معني اين عبارت همين است داد و قال نكنيد.
نايب رئيس- اجازه بفرماييد يك تذكري بدهم قرار بود گوش كنيم و ببينيم افراد چه مي‏گويند ولي ايشان تحميل هم مي‏كنند و مي‏گويند هر كسي اين اصل را ببيند مي‏داند اين معني را مي‏دهد در حالي كه اين آقايان هم كسي هستند كه اينجا نشسته‏اند و مي‏گويند اين‏
                        مشروح مذاكرات قانون اساسى‏جلسه‏67-51، ص: 1644
معني را نمي‏دهد (دكتر آيت- اين جمله فارسي است نه چيني است و نه تركي) همه فارسي زبان هستند و مي‏گويند اين معني را نمي‏دهد.
دكتر آيت- بسيار خوب اگر بگويند كه نمي‏دهد كه تعجب مي‏كنم، براي اين‏كه اين يك جمله فارسي است.
موسوي تبريزي- منظور شما اين است كه اگر قاضي تصميم گرفت مي‏تواند حتي يك رئيس جمهور را هم معزول كند؟
نايب رئيس- اجازه بفرماييد بحث نكنيم.
دكتر آيت- به هر صورت اين جمله خيلي مطلق است به خصوص كلمة «تصميمات» حالا «حكم» يك جوري مي‏شود ولي «تصميمات» را قطعاً بايد برداشت و بعد هم بايد نوشت در حدود اختيارات و در حدود صلاحيتي كه قانون به او اعطا كرده است و بعد هم جمله‏اي كه نوشته‏ايد» يا لااقل در مسائلي كه منحصراً مربوط به قضات است» وگرنه اين عبارت خيلي تعجب‏آور است كه اينجا نوشته شده است و مسأله ديگري كه ما هنوز در اينجا تصميم نگرفته‏ايم مسأله يك درجه بودن و مسأله دو درجه‏اي بودن است، درست است كه ممكن است «اكثر موارد يك درجه‏اي تصميم بگيريم» اما خواه ناخواه شايد در موارد خيلي مهم مثل اعدام و نظاير آن يك نوع دو درجه‏اي بودن را قائل بشويم، يا اگر دو درجه‏اي هم نباشد مسأله ديوان عالي كشور را كه از طريقي به مسأله رسيدگي مي‏كند كه اگر شكل جريان آيين دادرسي كيفر رعايت نشده باشد حكم را نقض مي‏كند، آن هم در اينجا تقريباً پايش قطع شده است و من معتقدم اين اصل را يا اصلًا نداشته باشيم چون به طور خيلي دقيق روشن است كه قوة قضائيه و اگر قاضي حكمي كرد و از مراحل قطعي گذشت «مسأله قطعيتش است» لازم الاجرا است، يا اصل نباشد يا به طور كلي به نحوي دگرگون شود كه اين سوء استفاده‏اي كه گفتيم از آن نشود.
نايب رئيس- آقاي طاهري اصفهاني شما وجه مخالف ديگري داريد يا همين است؟
طاهري اصفهاني- من صحبت ديگري ندارم.
منتظري- امور حسبيه گفته نشد و جلوتر گفتيم قاضي در حكم شرع دخالت مي‏كند و يكي ديگري مسأله قضاوت است كه يك مجتهد عالي‏مقام و مرجع تقليد هم ندارد قضاوت بكند، و اين را نمي‏توانيم بگوييم براي اين‏كه قضاوت او لازم الاتباع است. مطلب ديگر كلمه «تصميمات» است كه گفتند.
نايب رئيس- آقاي موسوي تبريزي شما مطلب تازه‏اي داريد يا همين مطلب است؟
موسوي تبريزي- مطلب من گفته شد.
نايب رئيس- آقاي صافي شما مطلب تازه‏اي داريد؟
صافي- همين مطالبي بود كه آقاي منتظري گفتند.
نايب رئيس- آقاي مكارم بفرماييد و به عنوان موافق به اين مسائل پاسخ بدهيد. اگر پاسختان كافي نبود، آقاي رباني املشي هم صحبت مي‏فرمايند.
مكارم شيرازي- بسم الله الرحمن الرحيم. اشكالاتي كه آقايان مطرح كردند يك اشكالش مهم است كه خيلي از آقايان آن را مطرح كردند، و اساس اشكال همان است و آن اين است كه ما معتقديم هر جامع الشرايطي حق قضاوت دارد حالا اگر اين اصل را تصويب كنيم اين حق مجتهد
                        مشروح مذاكرات قانون اساسى‏جلسه‏67-51، ص: 1645
جامع الشرايط براي قضاوت گرفته مي‏شود جز آنهايي كه در دايره تشكيلات قضائي مملكت هستند، اين اشكال اساسي آقايان است.
نايب رئيس- اين‏كه مي‏گوييد هر مجتهدي حق قضاوت به صورت قاضي تحكيم دارد يا نه؟ اصولًا هر مجتهدي ولو متداعيان به او مراجعه نكنند اگر يكي از آنها به او مراجعه كرد حق دارد ديگري را الزاماً احضار كند، از اين رو شما مي‏خواهيد بفرماييد؟
مكارم شيرازي- جواب اين مسأله دو چيز است: اول، فرض اين است كه ما مي‏خواهيم يك جامعه‏اي درست كنيم خالي از هرج و مرج و منزه، و اگر بنا شود هر كسي ولو هر مجتهدي در نظام يك مملكت براي خودش دادگاه مستقلي تشكيل بدهدكما اين‏كه بعضي از اختيارات ولي امر است. بايد براي حفظ نظم و جلوگيري از هرج و مرج يك انضباطي در كار قائل بشويم و نمونه‏هايش را امام الان انجام مي‏دهد. مثلًا مسأله نصب امام جمعه يا مسائل ديگري از اين قبيل را ايشان براي اين‏كه وحدت مسلمين حفظ شود عملي كردند وكساني ديگر هم در اين مسائل دخالت نمي‏كنند و حتي مي‏بينيم مراجع هم به همين مطلب براي حفظ وحدت رويه احترام مي‏گذارند و چه مانعي دارد كه ولي امر مسلمين اين كار را بكند و اين چيز تازه‏اي نيست و نمونه‏هايش را در جاهاي ديگر داشته‏ايم و ثانياً آيا اين‏كه هر قاضي، هر مجتهد بدون مراجعه به او حق دارد دنبال متداعين بفرستد يا دنبال افراد بفرستد؟ اين اول كلام است از نظر فقهي هم قاضي تحكيم مسلم است و كاري به اين ندارد اما اين‏كه در هر مورد بدون اين‏كه به او مراجعه كنند، مستقيماً بخواهد دخالت كند قابل بحث است و اما از اين‏كه بگذريم اشكالات ديگر مثلًا اشكال خيلي جالبي كه آقاي آيت داشتند و ايشان مي‏گويند اين كلمه «تصميمات» عام است. اين درست مثل اين است كه ما بگوييم هر تصميمي فرمانده لشكر بگيرد براي تمام نظاميان واجب الاتباع است، يا بگوييم ايشان امسال تصميم گرفته است كه همه به مكه بروند، اين هم واجب الاتباع است، آخر چه ربطي دارد، تصميم يعني در دايره فرماندهي لشكر، بروند اين همان چيزي است كه ما مرتب در فقه و اصول مي‏گوييم «تعليق الحكم على الوصف دليل علي العلية مناسبة الحكم و الموضوع قرائن الحاليه و المقاليه» اين چيزهايي است كه مرتب داشته‏ايم و الان هم در اينجا منعكس شده و اما اين‏كه بعضي از آقايان مي‏گويند مسأله صلح و امثال اينها را اينجا شامل مي‏شود؟ بلي و بعد سؤال كردند اين تصميمات، غير از احكام چيست؟ قاضي غير از احكام تصميمات ديگري دارد؛ مانند قيم براي صغار، ولي براي غيب و قصر تعيين مي‏كند و امثال اينها، يا مثلًا قرار بازداشت كه اين احكام گفته مي‏شود مربوط به قضاوت، وضع دادگستري را به آسمان مي‏برد و يك حق وسيعي به دادگستري مي‏دهد و شامل دادگستري فعلي هم مي‏شود، بايد به كلي دگرگون بشود و در اين مرحله برزخ هم همان طوري كه الان به حكم نظام جمهوري اسلامي فعلي احكام دادگستري را لازم الاتباع مي‏دانيم، و حتي وضع بانك‏ها را با اين‏كه غير اسلامي هست به حكم دوراني انتقالي هنوز محترم مي‏شماريم خوب در دوران انتقالي مسلماً چنين وضعي خواهيم داشت از اين وضع نامطلوب به وضع مطلوب برويم و در اين وسط هم مسلماً يك اوضاعي هست كه بايد گذار محسوبش بداريم. اين جواب مجموع ايراداتي بود
                        مشروح مذاكرات قانون اساسى‏جلسه‏67-51، ص: 1646
كه آقايان فرمودند.
موسوي تبريزي- اين‏كه ايشان مي‏فرمايد قاضي تحكيم، معنايش اين است كه متداعين بر قضاوت او راضي بشوند و اين هم در قاضي غير مجعول هست و آن هم «يختص بحال حضور الامام» (مكارم- لايختص) از لفظش معلوم است.
نايب رئيس- حتي در خارج دنياي اسلام هم محسوس نيست قاضي تحكيم يك امر سنتي دنيايي است.
موسوي تبريزي- مجتهد در زمان غيبت از طرف امام منصوب است (همهمه نمايندگان).
نايب رئيس- اجازه بفرماييد يك سؤالي را مطرح مي‏كنم بعد حضرت‏عالي پاسخ بدهيد و آقاي رباني املشي هم يادداشت كنند كه پاسخ بدهند آقاي صافي و دوستان عنايت بفرماييد اين مسأله‏اي كه آقايان مي‏فرمايندكه فقيه قاضي است، شأني از همان شؤون ولايت است، بگوييم فقيه والي است. و از جمله اين‏كه مي‏تواند متصدي قضا شود و يا حداقل متصدي امور حسبيه، مسأله جداگانه‏اي نيست حالا سؤال اين است كه بالأخره در يك نظام اسلامي مي‏خواهيد به اين قسمت سر و ساماني بدهيد، مي‏خواهيد بگوييد كه اينها وقتي نظام اسلامي هست باز احتياج به حكم دارند يا ندارند. الان از آقايان سؤال مي‏كنم. شما امروز مي‏گوييد كه هر كس مجتهد و عادل است مي‏تواند هر جا دلش بخواهد دادگاه انقلاب تشكيل بدهد و يا مي‏گوييد مشروط است به اين‏كه امام به او حكم بدهد آقايان دقت فرماييد اين مسأله در اينجا آنقدر ظريف مي‏شود كه يك طرفش درست مطابق با موازين مي‏شود منتها نتيجه‏اش اين مي‏شود كه بگوييم مادام كه نظام، اسلامي نيست مركزيت اسلامي و امامتي وجود ندارد طبعاً هر حكومت فقهي در قلمرو نفوذش بايد آن‏چه از حكومت شرعيه مي‏تواند اعمال كند، اما بعد از تحقيق يك حكومت داراي رهبري عالي و متمركز آيا در قلمرو آن رهبري عالي و متمركز هر فقيه مجتهد واجد شرايطي مي‏تواند اعمال ولايت كند؟ اين را آقايان جواب بدهيد.
كرمي- اگر دو نفر پيش مجتهد عادلي رفتند در مورد آنها قضاوت شد، آن حكم نافذ هست يا نه؟
نايب رئيس- آقاي كرمي پيشنهادي دارند مي‏گويند در موردي كه متداعيان به يك فقيه مراجعه كنند» اين را بياوريد ولي در مازاد آن بسط ندهيد، بگذاريد همين‏طور باشد (منتظري اين از امور حسبيه است) اگر آقايان موافق هستند اين را ما در آن مورد كه متداعيان مراجعه كنند بايد بياوريم و من تأييد مي‏كنم كه جايي كه متداعيان به يك فقيه مراجعه مي‏كنند آنجا حتماً استثناء مي‏شوند.
اشراقي- وقتي كه متداعيان به فقيهي مراجعه مي‏كنند آيا دولت حكم فقيه را تنفيذ مي‏كند يا نه؟ آيا حكومت وقت، حكم فقيه را تنفيذ مي‏كنند يا نه؟
نايب رئيس- بلي آقا، اين را برايش راه‏حل درست كرده‏اند مي‏گويند اگر متداعيان مراجعه كردند براي اين‏كه بعداً يكي از آنها انكار نكند قبلًا بروند به مقامات رسمي اين توافق را بگويند بعداً مقامات رسمي تنفيذ مي‏كنند.
منتظري- درامور حسبيه چه؟ يعني مجتهد نمي‏تواند دخالت كند؟
نايب رئيس- چرا مگر با اجازه والي، اينها با تعيين والي بايد باشد.
                        مشروح مذاكرات قانون اساسى‏جلسه‏67-51، ص: 1647
صافي- قضاوت واجب كفايي است وقتي يك نفر در يك شهري از طرف رهبر با آن كسي كه ولي امر معين شده باشد كه قضاوت را انجام بدهد، ديگري هرگز نمي‏آيد كه دخالت در كار او بكند و ثانياً اين‏كه درنظام ما اين طور است كه حكومت قضاتي را كه صلاحيت دارد آنان را شناسايي مي‏كند مگر اينها چند نفر هستند، باز همان‏طور است كه آن وقت احكام آنها را اجرا مي‏كند چيزي كه ما الان در اينجا مي‏خواهيم آن است كه نفي اين امر نشود اثبات نكنيم، نفي هم نكنيم همين. در اين قانون نمي‏خواهيم بالصراحه نفي يا اثبات باشد.
رباني شيرازي- در مسأله حكومت اعمال ولايت كردن از طرف ديگري مخالف نظم است و مخالف يكپارچگي مملكت است برخلاف مسأله قضاوت كه تعداد آن نزاع‏ها را زودتر فيصله مي‏دهد الان مقدار زيادي پرونده در دادگستري انباشته شده است و علتش اين است كه مرجع رسيدگي فقط دادگستري است اگر چنان‏كه ديگران مي‏توانستند رسيدگي كنند حل و فصل مي‏شد، لذا شما روي همين اصل مي‏گوييد در دهات بياييم يك دادگاه‏هاي مقدماتي تشكيل بدهيم يعني به كساني كه صلاحيت ندارند، مي‏گويند بيايند حل و فصل كنند و اين منصب را به آنها كه اهليت ندارند مي‏دهيم ولي اين منصب را از مجتهدين كه اهليت قضاوت در شرع دارند مي‏گيريم.
نايب رئيس- نمي‏گيريم آقاي يزدي بفرماييد.
يزدي- بايد حكم اجرا شود اگر قاضي حكم بدهد و اجرا نشود اين ارزشي ندارد هر قاضي حتماً بايد مجتهد باشد و هر قاضي مي‏تواند خكم بدهد و قضاوت كند اين كلمه «مي‏تواند» اگر باتوافق طرفين شد همان قاضي تحكيم است كه فرموديد بدون ضمانت قوه‏مجريه اگر خواست با ضمانت قوه مجريه باشد درست همان طور كه اشاره فرمودند بر اساس ولايت بايد بيايد توي نظام و الاجامعه بي‏نظام مي‏شود.
نايب رئيس- آقايان داريد دو مسأله را با هم مخلوط مي‏كنيد البته اين اصل اصلاحاتي لازم دارد و آن اصلاحات به عمل خواهد آمد ولي راجع به اين مطلب اقلًا به توافق برسيم كه قاضي تحكيم بايد طوري نوشته شود كه او خارج نشود يعني قاضي تحكيم بتواند وجود داشته باشند اين را همة ما اتفاق داريم و بحثي هم ندارد.
جوادي- اين شخص يا مجتهد نيست قاضي تحكيم كننده همان‏طور كه گفتند مال زمان حضور امام است اگر مجتهد نباشد كه قضاي او نافذ نيست، اگر مجتهد باشد كه قاضي منصوب از طرف امام است. شما ولايت را با قضا يكى نكنيد، قاضي تحكيم مال زمان زمان غيبت است. اين شخص اگر مجتهد نباشد مي‏شود داور و في المجلس مي‏شود حكم او را رد كرد. اگر قاضي (حكم كرد) حكم او قابل رد نيست.
نايب رئيس- اشكال كار آقايان اين نيست كه اين زمان حضور را مي‏گوييد زمان حضور امام، در حالي كه اين طور نيست اين زمان حضور امامت اسلامي است.
كرمي- منظور از تحكيم در اينجا در مقابل قاضي رسمي است، داور شرعي است نه داور عرفي‏
نايب رئيس- آقاي صدوقي بفرماييد.
صدوقي- بنده اجازه گرفتم براي صحبت ولي شما هيچ توجه نكرديد حالا من بحثي ندارم بحث من نسبت به اصل بعد از اين نيست (نايب رئيس- بسيار خوب) (طاهري اصفهاني-
                        مشروح مذاكرات قانون اساسى‏جلسه‏67-51، ص: 1648
رأي بگيريد).
نايب رئيس- آقاي خامنه‏اي فرمايشي داريد؟
خامنه‏اي- جمله «هيچ مقامي حق دخالت در اموري كه در صلاحيت مراجع قضائي است ندارد» معنايش اين مي‏شود كه قاضي حق دخالت در قضاوت ديگري را ندارد اشكال من اين بود.
نايب رئيس- اگر حكم دو درجه هم باشد با اين مطلب منافاتي ندارد براي اين‏كه اين قسمت قضائي است (خامنه‏اي- نظر من دربارة كلمه‏لازم الاتباع است).
مكارم شيرازي- ولي قبلًا آقايان يك اصلي را تصويب كرده‏اند كه مرجع رسمي تظلمات دادگستري است (صافي- شما بگوييد مرجع رسمي).
نايب رئيس- دوستان توجه فرماييد ببينم مي‏شود اين اصل را به اين صورت اصلاح كرد دقت بفرماييد «احكام قضات لازم الاجرا است و هيچ فردي يامقامي نمي‏تواند در كار قضا و يا كارهاي ديگر كه مخصوص قضاوت است دخالت كند مگر اين‏كه به صورت قاضي تحكيم باشد».
منتظري- كافي نيست بنويسيم «احكام مراجع قضائي لازم الاجرا است»
نايب رئيس- اين‏كه معلوم است حالا اجازه بدهيد رأي مي‏گيريم چون به اندازه كافي در مورد آن بحث شده است.
دكتر رضائي- اين كلمة «تصميمات» را كه از اصل حذف كرديد مصلحت نيست براي اين‏كه گاهي قضات براي پيشگيري تصميماتي مي‏گيرند مثلًا براي جلوگيري از مواد مخدر امثال اين مطالب، اينها لازم الاتباع است.
نايب رئيس- آقاي ضيايى الان در عرف فعلي مي‏گويند حكم بازداشت، حكم توقيف، حكم قيوميت الان به همه اينها اطلاق حكم مي‏شود مثل حكم احضار، همه اينها حكم است. كلمه احكام تمام تصميمات قانوني قضات ايستاده را حتي شامل مي‏شود مثل حكم جلب چون مي‏گويند حكم قيوميت يا حكم جلب صادر شده آقاي دكتر غفوري.
دكتر غفوري- يك مطلب خاص هم هست كه فقط تسليم حكم نيست مثل نيابت قضائي و احضار شهود، حكم نمي‏كند مي‏گويند فلان كس را بياوريد فلان كار را بكنيد.
نايب رئيس- اينها را عرفاً حكم مي‏گويند، مي‏گويند قاضي حكم داده كه شاهد آنجا برود عرفاً به همه اينها حكم گفته مي‏شود پس با اجازه دوستان اين اصل را به همين صورت به رأي مي‏گذاريم اگر رأي نياورد كه برمي‏گردد به گروه (ضيايى- حق دخالت را حق تصدي بگذاريد) اجازه بدهيد كلمه دخالت را تبديل به تصدي مي‏كنيم «... حق تصدي امور كه در صلاحيت مراجع قضائي است ندارد» كه آن شائبه‏ها از بين برود (غفوري- اين استقلال قضائي را تأمين نمي‏كند اين مثل سابق مي‏شود كه قاضي استقلال نداشت ملاحظه‏كاري و تهديد بود). اين آن مطلب را نمي‏گويد، آقاي خزعلي بفرماييد.
خزعلي- ما نبايد منع كنيم حق دخالت را و بگوييم دخالت فرد يا مقامي در اموري كه رد صلاحيت مراجع قضائي است رسميت ندارد چون دادگستري مرجع رسمي بود اينها رسميت ندارند، در عين اين‏كه شرعيت دارند رسميت ندارند.
موسوي اردبيلي- اختلاف نظريه‏ها زياد است شما همين را به رأي بگذاريد.
نايب رئيس- با اجازه دوستان اين اصل را كه مي‏خوانم به رأي مي‏گذاريم:
                        مشروح مذاكرات قانون اساسى‏جلسه‏67-51، ص: 1649
 «اصل 150- احكام و تصميمات مراجع قضائي لازم الاجرا است و هيچ فرد يا مقامي حق دخالت در اموري كه در صلاحيت مراجع قضائي است ندارد مجازات تخلف از اين اصل را قانون معين مي‏كند» لطفاً رأي بگيريد.
 (اخذ رأي به عمل آمد و نتيجه به شرح زير اعلام شد)
نايب رئيس- عده حاضر در جلسه هنگام اخذ رأي پنجاه و هشت نفر، تعداد كل آراء پنجاه و هشت رأي، موافق سي و شش نفر، مخالف ده نفر، ممتنع دوازده نفر بنابراين اين اصل رد شد.
6- طرح و تصويب اصل 148 (اصل يكصد و شصت و دوم)
نايب رئيس- اصل 147 كه قبلًا آمده بود اصلاح شده آن آمده است قرائت مي‏شود.
اصل 147 (اصل يكصد و شصت و دوم)- رئيس ديوان عالي و دادستان كل كشور بايد مجتهد عادل و آگاه به امور قضائي باشند و رهبري با مشورت قضات ديوان‏عالي كشور آنها را براي مدت پنج سال به اين سمت منصوب مي‏كند.
نايب رئيس- راجع به اين اصل به اندزه‏كافي بحث شده است و قرار شده كه كسي صحبتي نكند (صدوقي- من اجازه گرفته‏ام كه براي صحبت به شرطي كه كسي حرفي نزند اگر كسي حرف نزند من هم حرفي ندارم) كسي نظري ندارد؟ بسيار خوب لطفا رأي بگيريد.
 (اخذ رأي به عمل آمد و نتيجه به شرح زير اعلام شد).
نايب رئيس- عدة حاضر در جلسه در هنگام اخذ رأي پنجاه و نه نفر؛ تعداد كل آراء پنجاه و نه رأي، موافق پنجاه و هفت نفر، مخالف يك نفر، ممتنع يك نفر، بنابراين اصل 147 تصويب شد. تكبير (حضار سه مرتبه تكبير گفتند).
نايب رئيس- عرض مي‏شود يك اصل را آقايان براي جلسه علني آماده كرده بودند كه اينجا نيامده، اجازه بفرماييد كه اين اصل را كه صبح به اندازه كافي رويش بحث شده بخوانيم:
 «دادگاه‏ها و دادسراهاي انقلاب اسلامي تا زماني كه رهبر انقلاب يا مجلس شوراي ملي عدم نياز به آنها را اعلام نكرده است به انجام وظايف قانوني خود ادامه مي‏دهند».
كرمي- اين اصل ارتباطي به قانون اساسي ندارد.
نايب رئيس- چون روي آن بحث شده رأي مي‏گيريم لطفاً رأي بگيريد.
 (اخذ رأي به عمل آمد و نتيجه به شرح زير اعلام شد).
نايب رئيس- عده حاضر در جلسه اخذ رأي پنجاه و هشت نفر، تعداد كل آراء پنجاه و هشت رأي، موافق چهل نفر، مخالف هفت نفر، ممتنع يازده نفر، بنابراين اين اصل هم رد شد.
موسوي جزايري- عده‏اي كه رأي ممتنع دادند دليلشان اين بود كه نيازي نيست اين اصل در قانون اساسي باشد.
كرمي- ما كه رأي ممتنع داديم به اعتبار گنجاندن آن در اين قانون بود نه به اعتبار خودش.
                        مشروح مذاكرات قانون اساسى‏جلسه‏67-51، ص: 1650
نايب رئيس- بسيار خوب ما نتيجة رأي را اعلام كرديم آقاي هاشمي‏نژاد بفرماييد.
هاشمي‏نژاد- حالا كه اين اصل تصويب نشد پس تكليف دادگاه انقلاب چه مي‏شود؟
نايب رئيس- آقاي هاشمي‏نژاد اين بحث را اجازه بدهيد در كميسيون انجام شود ما صبح يك اصل را مطرح كرديم كه من داشتم آن را تكميل مي‏كردم «بر اساس اين‏كه جرم و مجازات شخصي است و بستگان و كسان مجرم كه دخالتي در ارتكاب جرم ندارند به دليل انصاب به مجرم مجازات نمي‏شوند» اين مطلب به عنوان يك اصل آورده شده بود و يك مقدار هم رويش بحث شد و به نتيجة نهايي نرسيد حالا اين را اينجا مطرح مي‏كنم كه اگر دوستان بحث تازه‏اي رويش ندارند به رأي مي‏گذاريم (همهمه نمايندگان).
مكارم شيرازي- آقاي دكتر در اين اصل به آقايان تذكر بدهيد اگر اينجا اين اصل تصويب بشود مي‏بريم آن را در باب حقوق ملت، چون اين اصل مربوط به قانون اساسي نيست.
رباني شيرازي- آقاي دكتر بهشتي اين اصل برائت را ما در حقوق ملت آورده بوديم و به طور كلي چيزي كه اينجا شامل مي‏شود در آنجا نيست آن مربوط به حقوق ملت و حقوق بشر است.
نايب رئيس- آقايان عنايت فرمايند اين جزو حقوق قانون اساسي است اين غير از آن مسأله اصل برائت است بنابراين، اين بدان معنا است كه مسأله مجازات گروهي، مجازات خانوادگي اينها در اسلام نبودنش از بديهيات است، اما در فرهنگ بشر از بديهيات نيست يعني در تمدن‏هايي بوده است خودمان مي‏گوييم در جهالت يعني كسي، كسي را مي‏كشته قوم او را مي‏كشند بنده از نظر قانوني مي‏گويم عرض مي‏شود كه بنابراين جزو قانوني اساسي است خودمان در اسلام مي‏گوييم ما خودمان وقتي در اسلام مي‏خواهيم بحث كنيم و مي‏گوييم در جاهليت اگر يك نفر از قبيله‏اي كسي را مي‏كشت مي‏رفتند همه را در اين جرم سهيم مي‏دانستند و اصولًا آيه شريفه- «وَلَكُمْ فِي الْقِصَاصِ حَيَاةٌ ...» بيشتر هم ناظر به نفي همين است يعني قصاص و كيفر هم‏عرض و كيفر هم‏حد نه بيشتر از حد، در حقيقت نفي مي‏كند آن حالت آن كيفر بي‏حدي كه در جاهليت بوده است.
بنابراين، اين يك اصلي است كه از اصول حقوق قانون اساسي است. حالا امروزه اگر در عالم اسلام براي ما بديهي و روشن است آن يك امري و مطلب ديگر است پس اين اصل را كه درتركيب اصل‏هاي 15 و 16 مي‏خواستيم آقايان نمايندگان بايستي زودتر به جلسه تشريف مي‏آورند كه ما اينجا مي‏توانستيم كاري انجام بدهيم.
پرورش- اجازه بفرماييد بنده بروم اطلاع بدهم آقايان به جلسه تشريف بياورند.
7- طرح تصويب اصل 156 (اصل يكصد و شصت و هفت)
نايب رئيس- دوستان اجازه بفرماييد ما دو تا اصل داشتيم به شمارهاي 15 و 16 در طرح پيشنهادي با اين شماره‏ها البته اگر تنظيم مي‏شد در رديف اصل‏هاي 153 و 154 قرار مي‏گرفت، اين دو اصل اين بود كه: «قاضي موظف است نهايت كوشش را در يافتن حكم هر دعوي از قوانين و منابع معتبر حقوقي اسلامي بنمايد و نمي‏تواند به بهانه سكوت يا نقص و يا اجمال يا تعارض قوانين مدوّنه از رسيدگي و صدور حكم امتناع ورزد» و بعد در اصل بعدي داشتيم در مواردي كه قاضي نتواند حكم دعاوي را در قوانين موضوعه اسلامي بيابد با استناد به منابع‏
                        مشروح مذاكرات قانون اساسى‏جلسه‏67-51، ص: 1651
معتبر و قواعد اسلامي حكم قضيه را صادر نمايد قرار شد كه اين دو اصل تركيب بشود و بدين صورت در بيايد «قاضي موظف است كوشش كند حكم هر دعوي را در قوانين موضوعه بيابد و اگر نيافت با استناد به منابع معتبر اسلامي حكم قضيه را صادر نمايد و نمي‏تواند به بهانه سكوت، يا نقض، و يا اجمال، يا تعارض قوانين از رسيدگي و صدور حكم امتناع ورزد» اين‏كه معلوم است آقا. (عده‏اي از نمايندگان- آقاي دكتر بهشتي، اين اصل را به رأي بگذاريد).
رباني شيرازي- آقاي دكتر بهشتي در آنجايي كه بايد مراجعه به منابع كند «مراجع» را هم زياد بكنيد مراجع تحقق اگر پيدا نكرد به مراجع تقليد مراجعه بكنيد.
نايب رئيس- عيبي ندارد اگر نيايد با استناد به منابع معتبر اسلامي يا فناوري معتبر مراجعه كنيد آقاي صافي، صبح توضيح و توجيه آن در همه جوانب خدمتتان داده شده بنابراين اينجا نوشتيم «با استناد به منابع معتبر اسلامي يا فناوري معتبر» اين كه صبح خدمتتان توضيح و توجيه گرديد اين يكي از آن دو حال است، يعني اگر واقعاً نظرش احتياط است، پس فتواي به احتياط دارد و روي آن عمل كند و اگر بي‏نظير و فاقد فتوا است مي‏تواند يك فتواي معتبر را ملاك قضا قرار بدهد اين‏كه اشكالي ندارد چون اين روش مجري است.
تهراني- آقا رأي بگيريد و روي اين فكر مي‏كنيم. آقايان ديگر بحثي ندارند.
نايب رئيس- خوب، پس اگر در اين زمينه بحثي نيست اجازه بفرماييد به رأي بگذاريم.
دكتر غفوري- همان‏طوري كه شما و ساير دوستان مسبوق هستيد حدود شصت و سه نفر از قضات كشور يك نامه بسيار مفصل نوشته‏اند كه خلاصه آن دو مطلب است يكي اين‏كه البته يك مقداري مربوط به شوراي عالي قضائي بود كه آن را به تصويب گذاشت. حالا به آن دو قسمت اشاره نمي‏كنم ديگر اين‏كه دو تا اصل خيلي اساسي در مسأله قضا هست كه قانون بودن جرم و مجازات، به اصطلاح همان قبح بلا به بيان خودمان و شخصي بودن آن، اين را گفتند كه از اساس به اصطلاح جزءقانون اساسي بايستي باشد و بعضي‏ها درباره اين نظر دارند كه لزومي ندارد اينها را كه مطرح مي‏فرماييد اينها در قانون‏هاي دادرسي و مدني و در قانون كيفري مطرح است. در اين صورت اينها زياد اهميت ندارد كه در قانون اساسي نباشد و اين يك توصيه‏اي است كه درباره آن كوشش و عمل كند. همان‏طوري كه گفتيم توصيه مي‏كنم كه دوستان باز روي اين مسأله قانون بودن مجازات و جنحه و امثال آن فكر كنند و روي مسائلي كه امروز نرسيديم صحبت كنيم بحث و گفت و گو كنيم، همان‏طور كه آن دفعه هم مسأله كاپيتولاسيون گفته شد اين است كه لطفاً روي اين فكر كنيد و تبادل نظر كنيد، بعداً مطرح بشود.
نايب رئيس- آقاي دكترغفوري بسيار متشكرم، خوب، آقايان اجازه بفرماييد كه اين اصل را براي رأي‏گيري مي‏خوانم:
اصل 156 (اصل يكصد و شصت و هفتم)- قاضي موظف است كوشش كند حكم هر دعوي را در قوانين مدوّنه بيابد و اگر نيابد با استناد به منابع معتبر اسلامي يا فتاوي معتبر حكم قضيه را صادر نمايد و نمي‏توانند به بهانه سكوت يا نقص، يا اجمال، يا تعارض قوانين مدوّنه از رسيدگي به دعوي و صدور حكم امتناع ورزد.
 (اخذ رأي به عمل آمد و نتيجه آن به شرح زير اعلام گرديد).
                        مشروح مذاكرات قانون اساسى‏جلسه‏67-51، ص: 1652
نايب رئيس- عده حاضر در جلسه اخذ رأي شصت و يك نفر، شمارش كل آراء شصت و يك رأي، موافق چهل و نه رأي، مخالف چهار رأي، ممتنع هشت رأي، تصويب شد؛ تكبير (حضار سه مرتبه تكبير گفتند)
نايب رئيس- آقاي منتظري اصل مربوط به ديوان عالي عدالت اداري را مي‏خوانند اجازه بفرماييد چون براي من يك كار فوري آورده‏اند كه بايد رسيدگي كنم پس از چند دقيقه خدمتتان مي‏رسيم (در اين موقع آقاي منتظري رياست جلسه را بر عهده گرفتند).
8- طرح و تصويب اصل 23 (اصل يكصد و هفتاد و سوم)
رئيس- اصل 23 كه آخرين اصل تنظيمي آقايان است قرائت مي‏شود.
اصل 23- به منظور رسيدگي به شكايات و تظلمات و اعتراضات مردم نسبت به مأمورين با واحدها يا آيين‏نامه‏هاي دولتي و احقاق به حقوق آنها ديواني به نام ديوان عدالت اداري تأسيس مي‏گردد حدود و اختيارات و نحوة عملي اين ديوان را با رعايت استقلال قوة قضائيه قانون تعيين مي‏كند.
رباني املشي- نحوه عمل به اين ديوان را با رعايت استقلال قوه قضائيه قانون تعيين مي‏كند.
رئيس- بله آقا، عنايت فرمايد «حدود و اختيارات و نحوة عمل اين ديوان را با رعايت استقلال قوه قضائيه تعيين مي‏كند» (نمايندگان- آقاي منتظري، روي اين اصل رأي بگيريد) آقاي مكارم شما به اين اصل موافقيد يا مخالف؟
مكارم شيرازي- اجازه بفرماييد اول خوب مفهوم عبارت اين اصل براي همه روشن شود روي آن رأي بگيريد منظور از «با رعايت استقلال قوه قضائيه» در اينجا چيست؟
رئيس- عرض مي‏شود كه يعني اين هم از شعب دادگستري است كه يك چيز جدايي نيست (مكارم شيرازي- پس به اين صورت نبايستي نوشته شود چون اين معني را نمي‏رساند).
بله، در حقيقت دادگاه اختصاصي است كه مربوط به دادگستري است (مكارم شيرازي- پس اين به اين صورت مي‏شود نوشت) (همهمه نمايندگان) آقايان اجازه فرمايند صحبت آقاي مكارم تمام شود بعد نظر خودشان را بيان فرمايند.
مكارم شيرازي- بايستي عبارت اين قانون را طوري نوشت كه همه بفهمند.
رباني املشي- بايستي مضمون اين اصل خوب روشن بشود به طوري كه نباشد كه آخر سر در مفهوم اين اصل براي مجريان امور اشكال ايجاد كند و كمك باشد منظور من اين است كه رسيدگي دو مركز داشته باشد يعني يكي قوة قضائيه و ديگري ديوان عدالت هر دوي اينها كارشان معلوم باشد و هر دوي اينها مربوط به دادگستري است.
رئيس- آقايان اجازه بفرمايند منظور ما اين است كه از شعب دادگستري آقاي خامنه‏اي سؤالي داشتيد؟ بفرماييد.
خامنه‏اي- اشكالي داشتم كه برطرف شد.
رئيس- آقاي آيت شما صحبتي داشتيد؟
دكتر آيت- البته من با عباراتش موافقم اگر كسي مخالفت كرد من به عنوان موافق‏
                        مشروح مذاكرات قانون اساسى‏جلسه‏67-51، ص: 1653
جواب مي‏دهم.
رئيس- پس آقاي آيت شما موافقيد (دكتر آيت- بله، من موافقم) آقاي طاهري خرم‏آبادي بفرماييد.
طاهري خرم‏آبادي- اجازه بفرماييد براي رفع اين مشكل و اشكالات ديگر پيشنهاد مي‏كنم كه ديواني به نام ديوان عدالت اداري زير نظر شوراي عالي قضائي يا ديوان عالي كشور باشد كه معلوم بشود كه اين ديوان مستقيماً تحت نظر كدام يكي از آنها است.
رئيس- پيشنهاد خوبي است آقاي خامنه‏اي بفرماييد.
خامنه‏اي- با اين اصل موافقم روي آن رأي بگيريد. (نمايندگان- آقا به رأي بگذاريد).
رئيس- آقايان اجازه فرمايند متن اين اصل به همه روشن شود بعد رأي بگيريم.
رباني املشي- پيشنهادي هم آقاي دكتر كاشاني در مورد اين قانون كه تحت نظر ديوان عالي كشور باشند كرده‏اند، پيشنهاد خوبي است كه نزد آقاي ميرمرادزهي است.
رئيس- بله، پيشنهاد خوبي است آقاي خامنه‏اي بفرماييد سؤالي داشتيد؟
خامنه‏اي- آقاي منتظري رئيس شوراي عالي قضائي كيست؟
رئيس- يعني شوراي عالي قضائي همان پنج نفر است كه آنها يك قسمتي را و يك اداره را داير كرده‏اند كه به شكايات مردم رسيدگي مي‏نمايند كار خوبي هم هست كه تحت نظر شوراي عالي قضائي در اين اداره انجام وظيفه مي‏نمايند (تهراني- آقاي منتظري لطفاً اين اصل را به رأي بگذاريد)
رئيس- اجازه بفرماييد خودم از اين اصل يك سؤالي دارم و آن را عرض كنم، از آنها كه عبارت را نوشته‏اند سؤالي دارم «به منظور رسيدگي به شكايت تظلمات و اعتراضات مردم نسبت به مأمورين يا واحدها يا آيين‏نامه‏هاي دولتي» آن وقت به حقوق آنها عطف به كجا است؟
مكارم شيرازي- احقاق به حقوق آنها عطف به رسيدگي است (رئيس- آيا لازم است كه اين عبارت وسط اين متن باشد؟) بلي، لازم است (تهراني- بايستي رسيدگي شود) رباني شيرازي- بايستي نوشته شود به منظور رسيدگي و احقاق آنها.
انواري- منظور رسيدگي به شكايات و اعتراضات مردم از واحدها چيست؟
رئيس- واحدها يعني واحدهاي دولتي و ادارات، پس حالا اين اصل براي رأي‏گيري يك دفعه ديگر قرائت مي‏شود.
اصل 23 (اصل يكصد و هفتاد و سوم) به منظور رسيدگي به شكايات، تظلمات و اعتراضات مردم نسبت به مأمورين يا واحدها يا آيين نامه‏هاي دولتي و احقاق حقوق آنها ديواني به نام ديوان عدالت اداري زير نظر شوراي عالي قضائي تأسيس مي‏گردد حقوق و اختيارات و نحوه عملي اين ديوان را قانون تعيين مي‏كند.
 (اخذ رأي به عمل آمد و نتيجه آراء به شرح زير اعلام گرديد).
رئيس- عدةحاضر در هنگام اخذ رأي پنجاه و هشت نفر، شماره‏كل آراء پنجاه و هشت رأي، رأي موافق پنجاه و شش رأي، مخالف هيچ، ممتنع دو رأي، بنابراين تصويب شد تكبير (حضار سه مرتبه تكبير گفتند).
                        مشروح مذاكرات قانون اساسى‏جلسه‏67-51، ص: 1654
9- طرح و تصويب اصل 158 (اصل يكصد و هفتادم)
رئيس- خوب، حالا دوستان اجازه بفرمايند، اصل 158 كه قبلًا هم مطرح شده است در اينجا قرائت مي‏شود.
اصل 158- قضات دادگاه‏ها مكلفند از اجراي تصويب‏نامه‏ها و آيين‏نامه‏ها و نظام‏نامه‏ها دولتي كه مخالف با قوانين و مقررات اسلامي، يا خارج از حدود اختيارات قوه مجريه است خودداري كنند.
عده‏اي از نمايندگان- آقا رأي بگيريد.
هاشمي‏نژاد- آيا ضرورت دارد در قانون اساسي ذكر كنيم كه قضات اگر چيزي را كه اينها برخلاف قانون پيشنهاد كردند از اجراي آن خودداري كنند؟
رئيس- آقايان اجازه فرمايند، آقاي مكارم اجازه فرماييد هر كسي مي‏تواند ابطال اين‏گونه مقررات را از ديوان عدالت اداري تقاضا كند پس ما يك اداره عدالت ديواني هم پيدا كرديم.
مكارم شيرازي- آقايان توجه كنيد ما اينجا چه داريم مي‏نويسيم.
رئيس- آقاي مكارم تشريف بياوريد اينجا.
مكارم شيرازي- همين‏جا خوب است، آقايان توجه كنند، فرض كرديم مملكتي است قوانينش به مجلس شوراي ملي مي‏رود زير نظر شوراي نگهبان، شما باز فرض مي‏كنيد اين قانوني كه از زير نظر شوراي نگهبان گذشته باز برخلاف اسلام است، اين درست نيست.
نمايندگان- ما اين طور فرض نكرديم و اما آيين‏نامه داخلي كه توي قانون اساسي دخالت داده نمي‏شود و نمي‏تواند ارتباطي داشته باشد.
مكارم شيرازي- آقايان اجازه فرمايند خدمت‏شان عرض مي‏كنم و آن اين است كه ما اصل چهارم را كه تصويب كرديم اين طور بود «كليه قوانين ...»
رئيس- آقايان اجازه فرمايند چرا اينقدر شلوغ مي‏كنيد بگذاريد صحبتش را بكند، هي مي‏گويند مطلب اسلامي، آقايان شلوغ نكنيد بگذاريد آقاي مكارم مطلبش را بگويد، آقاي طاهري اجازه بفرماييد حرفش را بزند. آقاي مكارم بفرماييد.
مكارم شيرازي- آقا، اصول متضاد كه اينجا بنويسيم اين اصلي را كه داريد مطرح مي‏كنيد با اصل چهارم متضاد است بنده به آقايان ثابت مي‏كنم متضاد است شما در آنجا اين طور تصويب كرده‏ايد. «كليه قوانين و مقررات مدني، جزائي، مالي، اقتصادي، اداري، فرهنگي، اين امر بر عهده فقهاي شوراي نگهبان است» در اينجا تشخيص را به عهده جناب قاضي گذاشته‏ايد.
رباني شيرازي- آقاي مكارم آن را كه شما مي‏فرماييد آن آيين‏نامه است و متون آيين‏نامه كه نمي‏تواند در قانون اساسي كشور دخالتي داشته باشد.
رئيس- آقايان عنايت فرماييد، آقاي مكارم در جواب مطالبي كه فرموديد بايد بگويم هنوز اكثر قوانين دادگستري اجرا مي‏شود تا حالا ابطال نشده است و هنوز به قوة خودش‏
                        مشروح مذاكرات قانون اساسى‏جلسه‏67-51، ص: 1655
باقي است (همهمه نمايندگان) بسيار خوب، آقاي دكتر غفوري بفرماييد.
دكتر غفوري- اين كلمه مقررات اسلامي در ذهن افرادي كه مطلع و آگاهند يك جور معنايي دارد و در اذهان اكثر مردم يك برداشت ديگري دارد كه ما بايد قطعي و مسلم بگذاريم يا ضرورت است و يا مدون است و الا هرج و مرج ايجاد مي‏شود زيرا هر كس به اجتهاد خودش مي‏گويد مقررات من اسلامي است و آن وقت دادگاه‏هاي اختلاف رويه پيدا مي‏كنند و هر كس از جايي مأيوس شد مي‏رود جايي ديگر كه اجتهادش طوري ديگر است. بنابراين براي جلوگيري از هرج و مرج يا «مقررات مدون اسلامي» بگذاريد يا «مسلم» بگذاريد و در اين اصل بياوريد.
رئيس- شما الان يك اصلي گذرانديد كه قاضي نمي‏تواند از رأي دادن و حكم كردن امتناع كند اگر در قوانين مدون حكم را نيابد، بايد به منابع معتبر اسلامي مراجعه كند پس تصويب كرديد به قاضي حق اجتهاد داديد و قاضي تا اندازه‏اي حق دارد كه به منابع اسلامي مراجعه كند آقاي جوادي بفرماييد.
جوادي- قوانيني را كه مجلس شوراي ملي تصويب مي‏كند بايد شوراي نگهبان تشخيص بدهد ولي آيين نامه‏هاي داخلي كه شوراي نگهبان را لازم ندارند.
رئيس- آقاي طاهري خرم‏آبادي‏
طاهري خرم‏آبادي- عرض كنم كه ما براي اجراي قوانين اسلام مرحله به مرحله بايد محكم‏كاري كنيم در مرحله قانون‏گذاري اين پيش‏بيني شد كه تمام قوانين و مقررات به شوراي نگهبان برود و آن سو را نظارت بكند و اين در مرحله اجرا است كه اگر خداي نكرده قانوني برخلاف اسلام بود و يا آيين‏نامه و نظام‏نامه‏اي كه مربوط به وزارت‏خانه‏ها و دستگاه‏هاي دولت بود و خواست اجرا شود، اگر برخلاف اسلام بود در مرحله اجرا اين محكم‏كاري بشود كه قاضي موظف باشد اجرا نكند و در نتيجه ما بتوانيم احكام و قوانين اسلام را اجرا بكنيم و اين منافات ندارد كه براي آن مرحله ما، اين پيش‏بيني را كرده باشيم.
رئيس- من كمك مي‏كنم به آقاي طاهري و اضافه مي‏كنم هم چنين اگر ته‏مانده‏هاي سابق مانده باشد، آقاي رباني شيرازي بفرماييد.
رباني شيرازي- قوانيني كه در مجلس شوراي ملي مي‏خواهد تصويب بشود بايد زير نظر شوراي نگهبان باشد و مسؤولش آن شورا است كه در اينجا منظور آيين‏نامه، تصويب‏نامه‏هايي است كه در اصلي كه الان رسيدگي شد، ذكر شد و مرجعش ديوان عدالت بود و اين از مصايق اين قانون است.
مكارم شيرازي- در كجاي آن مجلس شوراي ملي نوشته شده است.
رئيس- آقاي صافي بفرماييد.
صافي- عرض كنم خود آن اصل اصالت دارد و با قطع‏نظر از اصول سابق بايد اين اصل صحيح باشد آن اصل را ما از اين نظر گذرانديم كه اگر ما به طور اشتباه يك اطلاق عمومي بر اين اصول داشتيم كه خلاف شرع بود. آن اصل، آن اطلاق عموم را تصويب يا تأييد كند ولي اين چه اصلي است كه هر جا اسلام آمد. بعضي آقايان مي‏گويند هرج و مرج مي‏شود؟ احكام اسلام كه هرج و مرج نمي‏آورد، احكام اسلام نظر مي‏آورد، آقاي مكارم اين عبارتي كه شما خوانديد جناب‏عالي خودتان قضاوت كنيد كه كجاي آن غلط است و تكرار است.
                        مشروح مذاكرات قانون اساسى‏جلسه‏67-51، ص: 1656
رئيس- آقاي سبحاني بفرماييد.
سبحاني- اصل 77 چنين است: «به منظور پاسداري از احكام اسلام و قانون اساسي از نظر عدم مغايرت مصوبات مجلس شوراي ملي با آنها شورايي نگهبان تشكيل مي‏شود» اين راجع به مصوبات مجلس شوراي ملي است. بعد يك اصل 113 داريم كه چنين است:
 «اصل 113- علاوه بر مواردي كه هيأت وزيران يا وزيري مأمور آيين‏نامه‏هاي اجرائي قوانين مي‏شود هيأت وزيران حق دارد براي انجام وظايف اداري و تأمين اجراي قوانين و تنظيم سازمان‏هاي اداري به وضع تصويب‏نامه و آيين‏نامه بپردازد. ولي اين مقررات هيچ‏گاه نبايد با متن و روح قوانين مخالف باشد. هر يك از وزيران نيز در حدود وظايف خويش و مصوبات هيأت وزيران حق وضع آيين‏نامه و صدور بخشنامه را دارد» به طوري كه ملاحظه مي‏شود در اينجا ديگر اسمي از شوراي نگهبان نيست، قهراً نبايد اينها را اجرا كند.
رئيس- در جواب آقاي مكارم بايد عرض كنم چيزي كه ما در كليات نوشتيم ملاك نيست براي اين‏كه چيزي كه در كليات مي‏نويسيم، تفضيل آن را در فصول بعد مي‏نويسيم. آقاي موسوي جزايري بفرماييد.
موسوي جزايري- اگر بخواهيم واگذار كنيم و به نظر خود قاضي يعني طبق تشخيص او آن وقت مسأله اختلاف‏نظر در فتوا هم مشكل است و چه بسا خود آن قاضي طبق تشخيص نظرش مخالف نظر مرجع تقليد، نظر قضائي را چكار بايد بكنيم.
رئيس- اگر يك قاضي مجتهدي باشد و حكمي را برخلاف اسلام بيابد شما او را ملزم مي‏كنيد كه باز هم بر طبق آن حكم بدهد.
موسوي جزايري- درموقعي كه هرج و مرج شد چاره‏اي نيست.
رئيس- چطور چاره‏اي نيست؟ آقاي دكتر آيت بفرماييد (صدوقي- يك دفعه ديگر اصل را بخوانيد تا اين آقايان بفهمند).
دكتر آيت- اصل اشتباه را آقاي مكارم كردند چون ما يك قانون اساسي داريم و يك قانون داريم و يك تصويب‏نامه و آيين‏نامه و يك بخش‏نامه داريم. در مورد قانون اساسي معلوم است كه قانون اساسي نبايد با قوانين عادي مغايرت داشته باشد و براي اين مرجع گذاشتيم و در مورد مغايرت آيين‏نامه و بخشنامه و نظاير آن ما مرجع كافي نگذاشتيم كه كجا، البته در لغت چهارم هم ايشان اشاره كردند فقط در مورد مغايرت با اسلام است نه مغايرت با قوانين مصوب مجلس شوراي ملي، بنابراين يك مرجعي در اينجا تعيين شده است كه اين ديوان عدالت اداري بايد تشخيص بدهد كه اگر من با ديگري شكايت كرديم كه فلان بخشنامه مخالف قانون است يا مخالف است آن ديوان رسيدگي مي‏كند و خود قضات الان هم همين‏طور عمل مي‏كنند.
اگر يك بخشنامه‏اي كه با يك آيين‏نامه‏اي مغاير قانون باشد، حق اجرايش را ندارند چون آيين‏نامه و بخشنامه نمي‏تواند مغاير قانون باشد و اين محكم‏ترين اصلي است كه دارد اينجا مي‏آيد كه ادارات و وزراء نتوانند به حقوق مردم تجاوز كنند.
رئيس- حالا براي رأي مي‏خوانم:
اصل 158 (اصل يكصد و هفتادم)- قضات دادگاه‏ها مكلفند از اجراي‏
                        مشروح مذاكرات قانون اساسى‏جلسه‏67-51، ص: 1657
تصويب‏نامه‏ها و آيين‏نامه‏ها ونظام‏نامه‏هاي دولتي كه مخالف با قوانين و مقررات اسلامي يا خارج از حدود اختيارات قوه مجريه است، خودداري كنند و هر كس مي‏تواند ابطال اين‏گونه مقررات را از ديوان عدالت اداري تقاضا كند.
 (اخذ رأي به عمل آمد و نتيجه به شرح زير اعلام شد)
رئيس- عده حاضر در جلسه هنگام اخذ رأي پنجاه و هشت نفر، شماره كل آراء پنجاه و هشت رأي، موافق پنجاه نفر، مخالف سه نفر، ممتنع پنج نفر، بنابراين تصويب شد، تكبير (حضار سه مرتبه تكبير گفتند).
10- پايان جلسه‏
رئيس- چون ديگر مطلبي در دستور نداريم جلسه را ختم مي‏كنيم.
 (جلسه ساعت هفده و سي دقيقه پايان يافت)
رئيس مجلس بررسي نهايي قانون اساسي- حسينعلي منتظري‏
                        مشروح مذاكرات قانون اساسى‏جلسه‏67-51، ص: 1659
                        جلسة شصت و يكم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 08/ 15 دقيقة روز 1 آبان ماه 1358 هجري شمسي برابر با پانزدهم ذيحجة 1399 هجري قمري به رياست آقاي آيت الله حسينعلي منتظري تشكيل شد.
فهرست مطالب‏
1- بيانات قبل از دستور آقايان بشارت، موسوي تبريزي و منتظري‏
2- طرح و تصويب اصل 50 (اصل شصت و چهارم)
3- طرح و تصويب اصل 150 (اصل يكصد و شصت و پنجم)
4- طرح و تصويب اصل 1/ 150 (اصل يكصد و شصت و هشتم)
5- طرح و تصويب اصل 160 (اصل يكصد و شصت و نهم)
6- طرح و تصويب اصل 161 (اصل يكصد و هفتاد و چهارم)
7- طرح و تصويب اصل 162 (اصل يكصد و هفتاد و پنجم)
8- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏67-51، ص: 1661
1- بيانات قبل از دستور آقاي بشارت، موسوي تبريزي و منتظري‏
رئيس- آقاي بشارت بفرماييد.
بشارت- بسم الله الرحمن الرحيم. اقدام انقلابي برادران و خواهران دانشجويان مسلمان پيرو خط امام و اشغال اين لانه روباهان مكار آمريكا موجب شد كه باز در سطح كشور ما موجي ايجاد شود موجي توفنده و انقلابي، اين امر چون با خواسته قاطبه ملت سازگار بود، يك‏باره همه قشرها و گروه‏ها و افراد ممكلت را واداشت كه مجدانه و قاطعانه حمايت خودشان را از اين عمل انقلابي اعلام كنند. مردم عشاير كهكيلويه و بويراحمد كه افتخار نمايندگي اين مردم اصيل و شجاع و مسلمان نصيب بنده شده، ضمن تلفن‏ها پيغام‏هايي خواستند كه در اين امر و امور انقلابي ديگر سهم مؤثري داشته باشند، در دوران نهضت و انقلاب افراد مسلح آنها خواستار اين بودند كه در پيشاپيش مبارزين به جهاد و پيكار بپردازند كه الحمدلله بدون آن پيكار پيروزي نصيب ما شد نوشته‏اي كه آنها خواستند تا من به محضر دانشجويان ابلاغ كنم چنين است:
بسمه‏تعالي‏
محضر برادران و خواهران دانشجوي پيرو خط امام‏
سلام به شما كه تبلوري از خشم و نفرت ملت آگاه ايران نسبت به آمريكاي جهانخوار و خيانتكار هستيد اقدام انقلابي و شجاعانه شما آنقدر با فطرت و طبيعت انقلابي ما مردم عشاير كهكيلويه و بويراحمد سازگار بود كه يك‏باره شور و شعف تمام وجودمان را فرا گرفت و اشك شوق از ديدگانمان فرو باريد، بي‏صبرانه در انتظار شنيدن اطلاعيه‏ها و آگاهي از اقدامات حساب شده شما هستيم و از خداوند متعال مسألت مي‏نماييم كه وجودتان را از بلا يا حوادث محافظت بفرماييد و در ادامه اشغال اين لانه روباهان امپرياليسم و صهيونيسم و بازداشت عناصر پليد ضد انساني و ضد اسلامي و انجام اقدامات به جا و شايسته انقلابي تا رسيدن به نتيجه عناصر پليد ضد انساني و ضد اسلامي و انجام اقدامات به جا و شايسته انقلابي تا رسيدن به نتيجه نهايي به شما بصيرت و آگاهي كامل مرحمت بفرماييد. مردم استان كهكيلويه و بويراحمد خصوصاً قشر جوان و آگاه و به خصوص ساكنان شهرستان گچساران اين چشمه جوشان نفت كه در رژيم منفور پهلوي پايگاه نفت‏خوران آمريكايي و مزدوران ايراني وآنان و استثمار و استبداد فئودال وابسته به شاه بود بيشتر شاهد غارتگري‏ها و خودكامگي‏هاي آنان بوده، از اين‏رو عمل انقلابي شما را براي ريشه‏كن كردن نفوذ امپرياليسم، صهيونيسم و كسب استقلال كامل سياسي، اقتصادي و استرداد جلاد خون‏آشام محمدرضا پهلوي، بهتر و بيشتر درك مي‏كنند. برادران عزيز صدها هزار زن و مرد دلير و اصيل عشايري كه در پيشاپيش آنان جوانان غيور مسلح و مبارز پيرو خط حضرت امام خميني مي‏باشند حمايت كامل خود را از عمل به جا و شايسته شما اعلام داشته و با درخواست شما در اولين فرصت از پشت كوه‏هاي بلند و جنگل‏هاي پيچيده بلوط به ياري شما خواهند شتافت و مجدانه اعلام مي‏دارند كه چنان‏چه مايل بوديد به دانشگاه‏
                        مشروح مذاكرات قانون اساسى‏جلسه‏67-51، ص: 1662
بازگشته و به كارهاي مهم خود ادامه دهيد و اجازه داده با نظارت و رهبري برخي از شما، جوانان مبارز ما جهت حفاظت و كنترل دقيق اين لانه جاسوسان ضد اسلام و مسلمين، به جاي شما، از جوانان يابند و بدانيد كه سازش و محافظه‏كاري محكوم است و مطمئن باشد كه فشار مردم آمريكا دولت بيدادگر آنان را وادار خواهد كرد در برابر آزادي گروگان‏ها ولو يك سگ آمريكايي باشد شاه خائن را تحويل دهد خداوند شما را در اين جهاد بزرگ پيروز گرداند.
اين مردم در دوران شاه رنج بسيار كشيده‏اند در حالتي كه در بهترين خط اين سرزمين زندگي مي‏كردند، دركنار چاه‏هاي نفت و دشت‏هاي حاصلخيز و جنگل‏هاي انبوه فقر و بيچارگي و محروميت كاملًا بر آنها حاكم است. منتها چون اصيل هستند و روح ديني بر آنها حاكم است، هنوز تحت تأثير عوامل ضد انقلاب قرار نگرفته‏اند و ما در آن موقع كه شكايات زيادي به دولت و به محضر امام ارسال داشته بودند به آنها قول داديم كه با تدوين قوانين مترقي اسلام آنها به همه چيز خود خواهند رسيد و آنها بحمدالله تاكنون صبر كرده‏اند. مطلبي را كه در اين فرصت كوتاه به محضر سروران عزيز عرض مي‏كنم اين است كه در طي سخنراني‏هايي كه در تهران و ساير شهرستان‏ها در اين مدت داشتيم اين مطلب و اين حقيقت به چشم مي‏خورد كه بر مردم لازم است كه آموزش قوانين اساسي را ببينند اين اصول مترقي را وقتي ما در پشت تريبون سخنراني برايشان باز مي‏كرديم همه انگشت به دهان مي‏شدند كه عجب اصول مترقي است كه خصوصاً وقتي كه مقايسه بشود با اصول قوانين اساسي ساير كشورها، ولي همين‏طور كه در روزنامه‏ها مي‏خوانند يا از راديو مي‏شنوند چندان توجهي به مفاد آن نمي‏كنند اين است كه بايد رياست محترم مجلس برنامه‏اي را ترتيب بدهند كه در راديو، تلويزيون به وسيله برادراني كه در مجلس خبرگان هستند اين برنامه آموزشي را براي عموم مردم كشور عملي كنند در بررسي اصول حتي افرادي كه با اين مجلس ميانه خوبي هم ندارند، اصول را درست نمي‏كنند چون هر اصلي را بررسي مي‏كنند اشكالي در اصل نمي‏بينند، به قدري اين اصول چشم‏گير و مترقي است كه آنها مي‏گريزند از اين‏كه چند اصل را در روزنامه يا در مقالاتشان مورد بررسي قرار بدهند تنها فرياد مي‏زنند كه قشر ارتجاع مي‏خواهد حاكم شوديا ولايت فقيه ديكتاتوري است يا حرف‏هاي ديگر كه عجيب است، مخصوصاً از يك گروه كه خود را يك گروه سياسي روشن مي‏دانند اين مطلب خيلي ناراحت كننده است كه مي‏گويد ولايت فقيه به خاطر آن است كه اين قشر مذهبي، اين فقها، اينها براي اين‏كه آزاد باشند و بتوانند بيت‏المال را هر طور كه خواستند خرج كنند. اين قدر تلاش كردند تا ولايت فقيه را تصويب كنند و حال اين‏كه اگر كمي درباره روحانيت مطالعه‏اي مي‏داشتند و مي‏دانستند كه روحانيت هيچ‏گاه از بي‏پولي نناليده است. هميشه با خواست الله و كمك ملت مسلمان شريف ايران جيبش پر بوده و تازه نمي‏دانسته كه پول‏ها را در چه مسيري خرج كند چون هر اقدام انساني و اسلامي كه مي‏خواست انجام دهد رژيم سفاك پهلوي مانعش مي‏شد مسأله خرج كردن پول بيت‏المال در كار نبوده و اينها اطلاع ندارند يا مطلب ديگري كه واقعاً هر مسلماني كه يك مقداري با قوانين اساسي آشنايي پيدا كند خودش مي‏تواند جواب‏گوي اين عناصر باشد. يك خواهش هم از برادران؛ اساتيد و سروران عزيز دارم و آن اين است كه برخي از اساتيد در سخنراني‏هايي كه مي‏كنند، گمان مي‏كنند سخنرانيشان فقط براي 200 يا 300 دانشجو يا فرد ديگري است و در جاي ديگر اين سخنراني پخش نمي‏شود و حال اين‏كه ناگهان‏
                        مشروح مذاكرات قانون اساسى‏جلسه‏67-51، ص: 1663
ساعت يك بعدازظهر سخنراني آقا از راديو پخش مي‏كند و وقتي انسان گوش مي‏دهد، مي‏بيند خدا توفيق بدهد به آنهايي كه در كسوت روحانيت نيستند چون آناني كه اين مسؤوليت بزرگ و حمايت از روحانيت را به عهده ندارند، خيلي بهتر و شايسته‏تر از حريم مقدس و روحاني مبارز و مترقي ايران دفاع مي‏كنند و آنان با اين‏كه نظرشان اين است كه مي‏خواهد بعضي از اشكالات را بيان كنند، البته نظرشان محترم است، اما نمي‏دانند كه الان جوي حاكم است كه بعضي‏ها مي‏خواهند نقاط منفي و مطالب منفي را بيشتر رويش مطالعه كنند، گوش مي‏دهند و چشم باز كرده‏اند تا ببينند كه يك روحاني در اين لباس در سنگري كه بايد دفاع از روحانيت بكند مطلبي بگويد كه بازيچه دست آنها بشود و آنها بلافاصله اين را به سر و كله مي‏كوبند. مطلبي بگويد كه بازيچه دست آنها بشود وآنها بلافاصله اين را به سر و كله ديگران مي‏كوبند و با برنامه‏اي كه دارند حتي اين مطلب را خدمتتان عرض كنم كه خطري است الان در بعضي از شهرها، اين تبليغات را به راه انداخته‏اند كه مرگ بر ارتجاع و ارتجاع را هم جدا نمي‏كنند. البته ما هم به افكار ارتجاعي مخالف هستيم اما با افكار ارتجاعي مخالف است. اما مصداق اين ارتجاع را همه روحانيت مي‏دانند و حتي به وسيله تلفن ديروز يكي از برادران مجاهد و يكي از مبارزين، يكي از روحانيون مترقي مي‏گفت در برنامه سخنراني كه بود بعد از اين‏كه دو سه نفر به اصطلاح از افراد مدعي روشنفكري صحبت كردند نوبت كه به من رسيد با اين‏كه قبلًا اعلام كرده بودند يك مرتبه مجلس را به هم زدند و اشعار دادند كه مرگ بر ارتجاع و مجلس را ترك كردند و آنها براي اين‏كه مورد هجوم ملت ايران قرار نگيرند چون ملت ايران و روحانيت را در قلب خود نگاهداشته مسأله‏اي هم پيش نيايد، پدر پدر هم مي‏كنند و مي‏گويند خدا رحمت كند مرحوم طالقاني رضوان الله عليه، اين مرد بزرگ را و اين را بهانه قرار مي‏دهند و از طرق ديگر به روحانيت اصيل و مبارز حمله مي‏كنند من خواهش مي‏كنم در سخنراني‏ها ولو نظر محترمي داريد، ولو بايد حرفتان را بزنيد، به گونه‏اي باشد كه آنها نتوانند به ساير حقايق ديگر حمله كنند. خواهش آخر من استمداد از سروران عزيز است كه در اين روزهاي آخر مجلس، شما كه مي‏توانيد با سخنانتان با دلائل منطقى‏تان خدمت كنيد، آگاهي بدهيد، من به نوبه خودم از تمام شماها دعوت مي‏كنم كه به نوبت وقتي بدهيد تا در استان كهكيلويه و بويراحمد كه تشنه حقايق ديني هستند هر كدام به نوبت تشريف بياوريد آنجا و در آن اجتماع پرشور عشايري سخنراني ايراد كنيد، اين را از همه سروران عزيز خواهش مي‏كنم كه وقتي را تعيين كنند تا من برنامه را تنظيم كنم تا انشاءالله تشريف بياورند و از نزديك با برادران عشايري خودشان آشنا شوند و سخنراني كنند و آنها را ارشاد بفرمايند، مي‏بخشيد.
رئيس- آقاي موسوي تبريزي بفرماييد.
موسوي تبريزي- بسم الله الرحمن الرحيم. من سه دقيقه از هيأت رئيسه محترم مجلس وقت خواستم تا احساسات برادارن آذربايجاني و آقايان نمايندگان آذربايجان را كه در اينجا هستند نسبت به اين عمل انقلابي و اسلامي دانشجويان برادر و خواهر در خط امام را كه تحقيقاً بايد اين اعمال اين طور باشد، از پشت اين ميكروفون به گوش برادران وخواهران در خط امام برسانم. (رئيس- البته همه ايران) بلي همه‏ايران، به خصوص آذربايجاني‏هاي مبارز كه واقعاً در دوران تاريخ ايران اگر ملاحظه بفرماييد اينها روحشان با انقلاب آميخته است و اين را خواستم عرض كنم كه اسلام به معناي واقعيش همان انقلاب است و پيش رفتن، پيشبرد اهداف است و دليلش همان دوره ده ساله بعد از هجرت يا قبل از هجرت زندگي پيغمبر اكرم‏
                        مشروح مذاكرات قانون اساسى‏جلسه‏67-51، ص: 1664
است كه هشتاد و خرده‏اي آن را كه من نمي‏دانم شصت و اندي است و بعضي از رفقا گفته‏اند كه هشتاد و اندي است كه غزوه تشكيل داده و سر تا پا زندگانيش انقلاب بوده است. عليهذا اين انقلاب ما كه واقعاً شبيه انقلاب پيامبر اكرم بود در دوران جاهليت اولي در جزيرة العرب كه انقلابي انساني و مردمي و اسلامي را ايجاد كرد و اين انقلاب ما از چند جهت شباهت به آن دارد بايد مثل تاريخچه زندگاني پيغمبر اكرم باشد لانه‏هاي فساد، عوامل ضد انقلاب و عواملي را كه براي مردم مسلمان مستضعف روز به روز زورگويي كرده‏اند. بايد يكي پس از ديگري كوبيد و از بين برد و از هيچ چيزي نبايد بترسي. واقعاً آفرين بر كار برادارن و خواهران مسلمان كه در خط امام كه روح انقلاب با طبيعت انقلاب در آنها آميخته شده است و من براي آنها و تمام ملت ايران اين عمل انقلابي را تبريك مي‏كنم و السلام عليكم و رحمه الله و بركاته.
يزدي- من فكر مي‏كنم رابطه بين مردم ايران و نمايندگانشان در استاني و منطقه‏اي بيش از استان و منطقه ديگري نيست و تمام مردم ايران همان‏طور كه در تلويزيون هم منعكس شده است نسبت به عمل دانشجويان عزيز اظهار موافقت كرده‏اند همان طور كه در جلسه هم اظهار شد و همه آقايان متفقاً تأييد كردند اگر صلاح بدانيد خود جناب‏عالي بفرماييد كه آن‏چه آقايان نسبت به دو منطقه راجع به اين موضوع عرض كردند مربوط به سراسر ايران است.
رئيس- اعوذ بالله من الشيطان الرحيم، بسم الله الرحمن الرحيم‏
ضمن تأييد فرمايشات آقايان بشارت و موسوي يزدي به اين‏كه اين عمل انقلابي كه جوان‏ها با كمال متانت انجام دادند مورد تأييد همه ملت ايران و رهبر انقلاب و همه اقشار است. هم‏چنان‏كه روز اول مجلس خبرگان هم اين عمل را تأييد كرد و اميدوارم كه جوانان انقلابي ما همه برادران و خواهران اين‏كه دولت آقاي مهندس بازرگان برحسب مصلحتي كه خودشان مي‏دانستند استعفاء دادند و رهبر انقلاب، امام هم استعفاء را پذيرفتند و اداره كشور را به شوراي انقلاب محول كردند اين محول كردن اداره كشور موقتاً به شوراي انقلاب معنايش محول كردن به همه برادران و خواهران و ملت ايران است چنان‏چه همه توجه داريم همه اقشار ملت متفقاً با همبستگي و پيروي از امام اين انقلاب را تا اينجا رسانيده‏اند اميدوارم كه با هم، متفقاً با پيروي از رهبر و اين‏كه روي خط رهبر باشيم، اين شوراي انقلاب در حقيقت يعني انقلاب، يعني اداره كشور را امام به همه برادران و خواهران محول كرده‏اند كه خودتان با كمال متانت كشور را اداره كنيد تا اين‏كه اين مراحلي كه بايد طي شود، رفراندوم براي مسأله قانون اساسي و بعد از انتخابات مجلس و بعد از انتخابات رئيس جمهوري، اين كار به دست همه ملت و برادران و خواهران انجام بگيرد چنان‏چه در همه‏پرسي راجع به رئيس جمهوري اسلامي، ما خودمان مشاهده مي‏كرديم كه جوان‏ها و برادران و خواهران همه خودشان داشتند كار مي‏كردند بدون اين‏كه انتظار مزدي داشته باشند يعني در حقيقت دولت رفراندوم نكرد، ملت آن را رفراندوم را انجام داد و منتظر حقوق هم نبودند با پول خودشان مي‏رفتند در دهات، با ماشين خودشان و پول بنزينش را هم خودشان مي‏دادند و صندوق رأي مي‏بردند تا افراد رأي بدهند. ان شاءالله اميدواريم كه ملت به آن تصميم انقلابي‏اش و به آن روحيه انقلابي‏اش باقي باشد و خود ملت كشور را اداره كند.
شوراي انقلاب از ملت جدا نيست، شوراي انقلاب يعني انقلاب، چندشب پيش ديديد كه امام فرمودند خود جوان‏ها، خود ملت بايد كشور را اداره كند، بايستي كه الان متوجه باشيم به اين‏كه دشمنان در كمين هستند و مي‏خواهند به بهانه‏هاي مختلف دست ما را بند كنند و اختلاف درست بكنند
                        مشروح مذاكرات قانون اساسى‏جلسه‏67-51، ص: 1665
من از طرف آقايان نمايندگان مجلس بررسي قانون اساسي از همه برادران و خواهران در هر جاي ايران كه هستند از طبقات مختلف و از گروه‏هاي مختلف، از عشاير، از كردستان، از بلوچستان، از تركمن صحرا، از خوزستان، برادران عرب، عجم چون در اسلام عرب و عجم ندارد و در ايران هم ما اصلًا اين حرف‏ها را نداريم، از همه مي‏خواهيم كه كشور را مال خوشان بدانند و وظيفه انقلابي خودشان را نسبت به اين مسائلي كه در پيش است انجام بدهند تا انشاءالله يك دولت مستقري كه بر طبق موازين اسلامي باشد روي كار بيايد. خداوند ان شاءالله به همه ما توفيق بدهد تا بتوانيم به وظايف‏مان عمل بكنيم. ضمناً يك توضيحي در مورد مطلبي كه آقاي بشارت فرمودند، بدهم ايشان كه گفتند روحانيت پول زيادي داشتند، منظورشان اين نبود كه روحانيون سرمايه‏دار بودند و نمي‏دانستند كه پول‏هايشان را چطور خرج بكنند، مراد ايشان اين بود كه در آن زمان اختناق، ملت با اين‏كه حاضر بودند كه پول در اختيار روحانيون بگذارند ولي آن سازمان امنيت كذايي مانع بود از عمل‏هاي مثبت و كارهاي مثبت، در مورد خودم عرض كنم افراد زيادي بودند كه به من پيشنهاد مي‏كردند كه پول‏هايي براي تأسيس يك مؤسساتي بدهند ولي وقتي كه مي‏خواستيم وارد عمل بشويم سازمان امنيت بود و جلوگيري مي‏كرد، مطلب اين نيست كه خود روحانيت پول داشتند، يعني ملت اعتماد داشتند و براي كارهاي ديني و اصلاحي حاضر بودند كه پول‏هاي ايشان را در اختيار روحانيون بگذارند. منتها چيزي كه هست آن تشكيلات اختناقي حكومت سابق نمي‏گذاشت كه آقايان كاري را انجام بدهند.
بشارت- نظر بنده هم همين بود.
صدوقي- راجع به بنده هم كه مي‏دانيد من داشتم يك مؤسسه بزرگ عام‏المنفعه‏اي مي‏ساختم، آمدند جلويم را گرفتند و نگذاشتند.
رئيس- بلي مؤسسه بزرگ آقاي صدوقي را نگذاشتند بسازند اكثر آقايان بودند و جاهاي ديگري را هم سراغ دارم كه مي‏خواستند مؤسسات اصلاحي و ديني و اجتماعي تأسيس بكنند ولي سازمان امنيت مانع مي‏شد.
صدوقي- مردم پول در اختيار ما مي‏گذاشتند براي تأسيس اين مؤسسات ليكن نمي‏گذاشتند ما كاري انجام بدهيم.
2- طرح تصويب اصل 50 (اصل شصت و چهارم)
رئيس- بسم الله الرحمن الرحيم. وارد دستور مي‏شويم اصل 150 مطرح است كه قرائت مي‏شود.
اصل 150- عدة نمايندگان مجلس شوراي ملي دويست و هفتاد نفر است و پس از هر ده سال در صورت زياد شدن جمعيت كشور در هر حوزه انتخابي به نسبت هر يكصد و پنجاه هزار نفر يك نماينده اضافه مي‏شود. زرتشتيان وكليميان هر كدام يك نماينده و مسيحيان آشوري و كلداني مجموعاً يك نماينده و مسيحيان ارمني جنوب و شمال دو نماينده جداگانه انتخاب مي‏كنند و در صورت افزايش جمعيت هر يك از اين اقليت‏ها به ازاي هر يكصد و پنجاه هزار نفر اضافي يك نماينده اضافي خواهند داشت. مقررات مربوط به انتخابات را قانون معين مي‏كند.
رئيس- آقاي دكتر ضيايي شما موافقيد يا مخالف؟ (دكتر ضيايي- مخالفم) آقاي‏
                        مشروح مذاكرات قانون اساسى‏جلسه‏67-51، ص: 1666
سبحاني بفرماييد.
سبحاني- من دو سؤال دارم در بخش اول در غير اقليت‏ها اگر 150 هزار نفر اضافه شد يك نماينده اضافي خواهند داشت كه پس از گذشت ده سال، در قسمت دوم در مورد اقليت‏ها اين قيد ده سال نيامده چطور شده كه اول مقيد به مرور ده سال است اما در دومي مقيد به مرور ده سال نيست يعني اگر اين است كه آيا اين اقليت‏ها علاوه بر اين‏كه نماينده خود را مي‏توانند انتخاب كنند آيا در انتخاب باقي نمايندگان محلي مي‏توانند شركت كنند يا نه كلمه «جداگانه» آمده است. آيا معني «جداگانه» اين نيست كه مثلًا مسيحيان جدا از كليميان و زرتشتيان اين قيد مربوط به اين است يا خير «جداگانه» قيد مربوط به همه است، كليمي و غير مسيحي، مسيحي و غير زرتشتي و مجموع غير اكثريت.
رئيس- آن اشكال اول شما مربوط به قيد «هر ده سال» ظاهراً مراد تا آخر هست. (سبحاني- شما زرتشتيان را جدا مي‏كنيد).
دكتر آيت- آقاي سبحاني صد سال هم كه بگذرد 150 هزار نفر از آنها اضافه نمي‏شود.
دكتر روحاني- با توجه به اين‏كه رشد ساليانه جمعيت كشور ما در حدود سه درصد مي‏باشند لذا با توجه به فرمول دموگرافي (جمعيت‏شناسي) افزايش جمعيت و ميزان جمعيت ما در حدود 23 سال بعد از دو برابر يعني در حدود 70 ميليون نفر خواهد بود و با در نظر گرفتن آن‏چه كه در اين اصل پيشنهاد شده يعني براي افزايش هر 150 هزار نفر جمعيت، يك نماينده اضافه گردد. پس از 22 سال تعداد نمايندگان بيش از 500 نفر خواهد شد. سؤال من اين است كه آيا منظور ذكر شده در اين اصل چنين افزايشي براي نمايندگان مجلس شوراي ملي است؟ از طرف ديگر پيشنهاد شده است در مقاطع 10 سال اين مسأله مورد بررسي قرار گيرد تا به ازاء هر 150 هزار نفر افزايش جمعيت در هر منطقه به تعداد نمايندگان آن افزوده مي‏شود، اين امر يعني افزايش جمعيت در صورتي كه واقع غير مترقبه‏اي براي كاهش جمعيت پيش نيايد، اين امر يعني افزايش جمعيت در صورتي كه واقعه غير مترقبه‏اي براي كاهش جمعيت پيش نيايد علي‏الاصول قطعي است و با وجود برنامه‏هاي بهداشت و تنظيم خانواده و باتوجه به نهادهاي غير عملي است لذا اين اصل با توجه به افزايش جمعيت ما در سال‏هاي آينده مورد توجه نمايندگان محترم قرار گيرد و نظر مخالف و موافق خود را بر اين اساس بيان نمايند.
صدوقي- خواستم بگويم ما ديگر نمي‏گذاريم كه ساواكي‏ها جوان‏هاي ما را بكشند تا جمعيت كاهش پيدا كند جمعيت روز به روز در افزايش است و ديگر كسي كه ما را نابود كند، وجود ندارد.
رئيس- آقاي رحماني شما موافقيد يا مخالف؟
رحماني- يك سؤال دارم كه مي‏خواستم بدانم اين 270 نفر چگونه به شهرها و استان‏ها توزيع مي‏شوند، چون حوزه‏هايي كه الان جمعيت‏شان به 150 هزار نفر نمي‏رسد آنها وكيل دارند شهري كوچك چه وضعي دارند؟
رئيس- اين مطلب صبح هم مطرح شد اين تعداد 240 نفر را روي حساب نوشته‏اند منتها بعضي از شهرستان‏ها كه تعداد جمعيت‏شان كمتر از 150 هزار نفر است و نماينده دارند در مجموع شامل آنها نمي‏شود و به اين دليل 30 نفر اضافه شده است، بنابراين‏
                        مشروح مذاكرات قانون اساسى‏جلسه‏67-51، ص: 1667
شهرهايي كه نماينده داشتند حالا هم دارند ولو جمعيت‏شان كمتر از 150 هزار نفر باشند آن 30 نفر به همين حساب اضافه شده‏است و هر منطقه‏اي كه بعد از ده سال 150 هزار نفر به جمعيت‏شان اضافه شده باشد يك نفر اضافه مي‏شود. اين موضوع مربوط به اقليت‏ها هم مي‏شود اگر چنان‏چه در اين مورد عبارت رسا نيست، اينجا هم در مورد اقليت‏ها اضافه كنيم «و در صورت افزايش جمعيت پس از ده سال» آقاي رشيديان شما موافقيد يا مخالف؟
رشيديان- من به چند جهت مخالف هستم.
يزدي- اگر قرار است باز اين بحث‏ها مطرح بشود درست نيست چون يك مرتبه كه مطرح شده است.
رئيس- آقاي دكتر آيت مخالفيد يا موافق؟ (آيت- من موافقم) آقاي مكارم شما؟ (مكارم- موافقم) آقاي عضدي شما موافقيد يامخالف؟ (عضدي- موافقم) آقاي خزعلي شما؟ (خزعلي» من مخالفم) آقاي دكتر شيباني شما موافقيد يا مخالف؟
دكتر شيباني- من تذكري مي‏خواستم بدهم راجع به اقليت‏ها كه صحبت شد مي‏خواستم بگويم اگر ده سال بگذرد، جمعيت آنها 150 هزار نفر اضافه نمي‏شود.
رئيس- نوشتنش ضرري ندارد، آقاي دكتر اوشانا شما موافقيد يا مخالف؟
دكتر بيت اوشانا- توضيحي داشتم خواستم بگويم در آن اصل 50 كه در تاريخ 4/ 7/ 1358 به جلسه علني ارائه داده شده بود براي زرتشتيان و كليميان و مسيحيان آشوري و كلداني كشور هر يك يك نماينده برايشان منظور شده بود و با توجه به اعتراضاتي كه بعضي از آشوري‏ها كرده بودند و بيشتر درخواست اين بود كه آشوري‏ها وكلداني‏هاى كشور هر كدام به تنهايي يك نماينده داشته باشند و صحيح اين بود كه دو نماينده بشود.
رئيس- مگر آشوري و كلداني را هر دو تا در پرانتز نگذاشته است؟
دكتر بيت اوشانا- صحيح‏تر اين بود كه دو تا نماينده داشته باشند و هر يك به تنهايي قيد بشود ولي در اين متني كه امروز به جلسه ارائه شده يك كلمه‏اي در مجموع اضافه شده است كه در متني كه صبح تنظيم شده بود نبود يعني به اين صورت درآمده است كه به آشوري‏ها و كلداني‏ها مجموعاً يك نماينده داده مي‏شود با توجه به اين‏كه همين الان تعداد اين اقليت‏ها در حدود 2000 هزار نفر هست عدل اين بود كه دو تا نماينده به آنها داده بشود.
رئيس- جمعيت آشوري‏ها و كلداني‏ها 200 هزار نفر است؟
دكتر بيت اوشانا- همين الان جمعيت آشوري‏ها و كلداني‏هاى ايراني 200 هزار نفر هست منتها بعضي از آنها ساكن ايران نيستند ولي تبعه ايران هستند.
رئيس- الان در ايران چند نفر است؟
دكتر بيت اوشانا- الان در ايران مثل برادران ارمني‏مان در حدود 70، هزار نفر هستند و آنها دو نماينده دارند. ما در حدود 220 هزار نفر هستيم و آنها در حدود 300 هزار نفر هستند از نظر اصول جمعيتي ارامنه ايراني 300 هزار نفر هستند ما در حدود 200، 220 هزارنفر هستيم. البته يك عده‏اي از آنها ايران نيستند ولي ايراني هستند و شناسنامه ايراني دارند مثلًا ده سال پيش كه كنسولگري در شيكاگو باز شد اصلًا به خاطر آشوري‏هاي ايراني بود براي اين‏كه در آنجا در حدود 60 هزار نفر ايرانى كه همه‏شان آشوري بودند، به خاطر حفظ منافع ايراني‏هاي آشوري بود كه در آنجا دولت ايران كنسولگري باز كرد به هر
                        مشروح مذاكرات قانون اساسى‏جلسه‏67-51، ص: 1668
حال الان در حدود 220 هزار نفر آشوري و كلداني ايراني هستند اگر مي‏خواهيد برابري و عدل را رعايت كنيد بنويسيد «به تنهايي هر كدام يك نماينده» يا بنويسيد «مجموعاً دو نماينده» تا هم راضي بشوند و هم رعايت عدالت شده باشد.
رئيس- اميدوارم الان هم راضي باشند.
يزدي- چون ملاك مذهب است، هر دوى آنها يك مذهب هستند ملاك اقليت‏هاي مذهبي است و جمعيت تنها ملاك نيست.
رئيس- آقاي رضايي به عنوان مخالف تشريف بياوريد صحبت كنيد.
خزعلي- اگر اجازه بدهيد من يك جمله عرض كنم اگر بحث موافق و مخالف بخواهد مطرح شود و مدتي اين كار طول بكشد به شما عرض بكنم كه در مورد مخالف مي‏خواهند بگويند كه 50 نفر، 60 نفر يا به قول مرحوم مدرس 80 نفر، اما هيچ‏كدام مستند علمي ندارندآن هم كه در قانون اساسي سابق گفته‏اند 162 نفر و بعد رسانيده‏اند به دويست نفر؛ آن‏هم باز يك حساب عادي و عرفي داشته است. اگر عرفي است همين 150 هزار نفر آن‏هم باز يك اما اگر نه، ار روي حسابي‏هاي تقليل يا تكثير، بي‏جا خواهد بود بايد يك حساب و نظريه علمي در كار بيايد.
رئيس- بسيار خوب- اجازه بدهيد آقاي ضيايي كه اول اسم نوشته‏اند صحبت كنند، ببينيم نظرشان چيست.
پرورش- ما الان مي‏دانيم آقاي ضيايي چه مي‏خواهند بفرمايند.
رئيس- آقاي ضيايي بفرماييد.
دكتر ضيايي- اعوذ بالله من الشيطان الرجيم. آقايان همه ديده‏ايد كه من كمتر در ميان حرف‏ها و سخن‏هاى دوستان صحبت مي‏كنم و ادب اسلامي آقايان هم اجازه مي‏دهند كه من با اين‏كه تا به حال يك بار بيشتر پشت تريبون نيامده‏ام. حالا كه عرايض را خدمتتان عرض مي‏كنم وسط صحبتم چيزي نفرماييد. «وَقُلِ الْحَقُّ مِنْ رَبِّكُمْ فَمَنْ شَاءَ فَلْيُؤْمِنْ وَمَنْ شَاءَ فَلْيَكْفُرْ» و من شاء فليقبل و من شاء فليرد، و قل الحق و ان كان عليك موضوع تفسير عده نمايندگان، ببينيم تا چه اندازه پايه مصلحتي را داراست و تا چه اندازه جنبه شرعي و تا چقدر مصلحت در آن نهفته است. همه مي‏دانيم كه موضوع پارلمان را به زور به شرع چسباندند كه در حقيقت اگر خوب بنگريم از نظر شرعي دليل نداريم براي اين‏كه موضوع پارلمان، وضع قوانين است، وضع قوانين، در شرع به عهده كيست؟ آقاياني كه به عنوان موافق بعد از عرايضم مي‏آيند و صحبت مي‏فرمايند. اگر ممكن است يك دليل شرعي در اين مورد ارائه بدهند تا وجدان من راحت باشد.
دموكراسي يعني آزادي‏خواهي، خواسته‏هاي ملت به منصه ظهور بيايند، تفاوتي كه با مكتب الهي دارد اين است كه مكتب دموكراسي خواسته‏هاي مردم را قانوني مي‏كند اما مكتب الهي مصالح مردم را. پاسداران مكتب دموكراسي به منزله مادري مهربان هستند اما پاسداران مكتب الهي به منزله اطباي حاذق مهربان. آن‏چه كه مصلحت مردم است، آن را ارائه مي‏دهند و قانون وضع مي‏كنند تا آن‏چه را كه مردم مي‏خواهند شما به عنوان نمايندگان ملت الان مي‏خواهيد قوانين را وضع كنيد. مي‏دانيم كه نمايندگان ملت طبق وظيفه‏اي كه از ناحيه مردم دارند، غاطبه مردم را بايد در نظر بگيرند و الا نماينده نيستند. حالا ببينيم غاطبه مردم در چيست؟ در سيصد تا وكيل تراشيدن است؟ در پانصد تا وكيل تراشيدن است يا كمتر از آن؟ اگر مقصود
                        مشروح مذاكرات قانون اساسى‏جلسه‏67-51، ص: 1669
تطبيق آن با قانون است پس با حداقل ممكن، منظور حاصل مي‏شود كه هر استاني يك نفر يا لااقل هر پانصد هزار نفري، به عنوان نماينده مردم انتخاب شوند و هر چقدر تعداد آنها كمتر باشد بهترين آنها روي كار مي‏آيند، و آنها مي‏توانند با عدد كم ولي با فهم بيشتر، بهتر تفاهم كنند و مسائل و مشكلات را حل نمايند، شما خيال مي‏كنيد آيندگان از نمايندگان ملت، مثل گذشته‏گان نخواهند بود؟ هر كسي كه ذي‏نفوذتر است، هر كسي كه محبوبيت بيشتر، و لو از اهميت مادي يا معنوي داشته باشد، او را وكيل مي‏كنند نه آن كسي كه غم مردم را بيشتر مي‏خورد و درايت بيشتري دارد. در گذشته شايد اين جهت را ايجاب مي‏كرد كه وكلا يا صاحب نفوذاني، مثل مالك‏ها، بچه مالك‏ها، و فئودال‏ها را انتخاب مي‏كردند و آنها هم مي‏آمدند براي اين‏كه يك منصبي را اشغال كنند و بعد بتوانند جوازها بگيرند و اختلاس‏ها و كثافت‏كاري‏ها و قانون‏شكني‏ها بكنند، و بالاخره با پارتي‏بازي در حقيقت به نفع خودش حق موكلين و مردم مملكت خود را بقاپد. يعني بودجه را بيشتر صرف عمران و آبادي منطقه بكند و زمينه را براي دوره بعد بسازد، شاهد حرف من بعضي از وكلاي گذشته هستند كه اگر مي‏خواهيد برويد از آنها بپرسيد الان شما نماينده مردم هستيد، با وضع مردم و ملت آشنا هستيد مردم در فقر به سر مي‏برند به خصوص در گوشه و كنار مملكت و حتي در خود تهران، و احتياج مبرم به رسيدگي به وضع آنها در حال حاضر حس مي‏شود شما آقايان كه خيال مي‏كرديد سي و يك روز وقت شما صرف بررسي قانون اساسي مي‏شود، ده ميليون تومان اعتبار را قبول نكرديد و در روز اول گفتيد كه ما خرج خودمان را خودمان متحمل مي‏شويم، در خانه‏هاي دوستان و رفقا اين مدت را سر مي‏كنيم و همين‏جا روي موكت‏ها مي‏خوابيم اما دلمان نمي‏خواهد بودجه مملكت را كه احتياج به آن دارند، صرف خودمان كنيم، اما وكلاي آينده مثل وكلاي گذشته شما هستند و اينها مخارجي خواهند داشت حساب كرده‏اين خرج مازاد از 70 نفر وكيلي كه مي‏توانند از نظر قانون‏گذاري اين مملكت را اداره كند، هر چهار سال كه يك دوره است، بيش از بيست و چهار هزار خانه پنجاه هزار توماني، چهل هزار توماني براي اين مردم بسازيم، يعني اگر حساب بكنيد در عرض چهار دوره در حدود هزار خانه براي اين مردم ساخته خواهد شد. علاوه بر آن اگر سيصد نفر وكيل خواسته باشند به اينجا بيايند، بايد سيصد خانه عالي هم اجاره كنند و كلي مخارج هم آنها دارند. من نمي‏دانم شما از روي چه معيار و ميزاني مي‏خواهيد تعداد وكلا را اضافه كنيد؟ چرا هر پانصد هزار نفري از جمعيت يك وكيل نداشته باشند؟ از مردم مي‏ترسيد؟ مصلحت مردم در اين است كه با خرج كمتر، وكلاي بهتر را انتخاب كنند. شما الان از مردم بپرسيد مي‏فهميد، آن كاري را كه آنها از نمايندگان انتظار دارند انجام بدهند، آن شوراهايي كه درست خواهد شد، اين كارهاي عمراني، اقتصادي؛ بهداشتي و اجتماعي شهرها و دهات را انجام خواهند داد. ديگر وكيلي كه بخواهند با اين همه مخارج مجلس بفرستيد، و بعد هم خواه و ناخواه شما مي‏توانيد مثل آينه ببينيدكه چه كساني انتخاب خواهند شد، ولو بعد از دوره اول آيا شما راضي هستيد؟ من فكر مي‏كنم شما يك چينين وكالتي نداريد، صرف اين بودجه هنگفت از بيت‏المال مردم و مملكت به نظر من خالي از شبه حرمت نيست. من معتقدم هر استاني يك نماينده يا در مقابل هر پانصد هزار نفر، يك نماينده كافي است وگرنه همان‏طور كه جناب آقاي دكتر روحاني فرمودند شما اگر بدون نحو بخواهيد پيش برويد و هر چند سال تعداد نمايندگان را اضافه كنيد، درست مثل منطق كسي‏
                        مشروح مذاكرات قانون اساسى‏جلسه‏67-51، ص: 1670
است كه مي‏گفت فلان شهر چرا ترقي كرده گفتم چرا؟ گفت به خاطر اين‏كه چهار تا سينما دارد، او پيشرفت و ترقي را در چهار تا سينما مي‏دانست و حالا هم پيشرفت و ترقي چهار تا وكيل اضافي مي‏دانند در هندوستان چقدر وكيل دارند؟ در چين چند تا وكيل دارند؟ در آمريكا چند تا وكيل دارند؟ شما حساب كنيد با اين كثرت جمعيت، با اين فقر ملت و با اين احتياج مردم مي‏خواهند مرتب عدد وكلا را بالا ببريد. من نمي‏دانم شما تا چه ميزاني مي‏توانيد به خودتان اجازه بدهيد كه عدد وكلا را تا سيصد نفر يا بيشتر بالا ببريد؟ خيلي عذر مي‏خواهم. والسلام عليكم و رحمة الله و بركاته.
كرمي- جناب آقاي دكتر ضيايي، جناب‏عالي راه بهتري مي‏توانيد داشته باشيد، يعني شما حقوق آنها را مي‏توانيد پايين بكشيد.
رئيس- آقاي آيت به عنوان موافق صحبت مي‏فرمايند.
دكتر آيت- قبل از اين‏كه حرفم را شروع كنم يك توضيحي دارم آنجا كه نوشته «مسيحيان جنوب و شمال دو نماينده جداگانه انتخاب مي‏كنند» معتقدم نوشته شود «هر كدام يك نماينده» كه اشتباه حاصل نشود و بعد تفسير كنند و بگويند آنها دولت دارند و حال چهار تا بشود و اما اصل مطلب، آقاي دكتر ضيايى موقعي كه اين اصل مدت‏ها قبل مطرح شد همين مسائل را مطرح كردند و امروز صبح هم در جلسه خصوصي گفتند كه من در جلسه علني چنين و چنان صحبت خواهم كرد كه تمام مسأله زير و رو شود. البته اين طرزي كه ايشان صحبت كردند من فكر مي‏كنم از بس در فكر خودشان عرقه شدند اين اشتباه برايشان حاصل شده است كه شايد فكر جالبي است در حالي كه شايد اگر محمدعلي شاه چنين تئوريسيني داشت احتياجي به آن همه مبارزه مشروطيت نداشت و مي‏گفت همه مردم نماينده داشته باشند.
دكتر ضيايى- آقاي آيت شما حق توهين نداريد.
دكتر آيت- توهين نيست آقا استدلال است.
مكارم شيرازي- شما جواب ايشان را بفرماييد.
دكتر ضيايى- اگر توهين نيست پس شوخي است؟ (همهمه نمايندگان).
مكارم شيرازي- آقاي آيت، شما جواب بدهيد ديگر چكار به اين حرف‏ها داريد؟
دكتر آيت- جواب مي‏دهم آقاي مكارم، شما كه خودتان مرتب حرف مي‏زنيد ديگر وسط صحبت كسي الم شنگه راه نيندازيد، من خودم دوست آقاي دكتر ضيايى هستم به هر حال اگر منطق ايشان را بپذيريم آن وقت مي‏شد گفت كه نماينده براي ملت كافي نيست و خرج كمتري دارد در حالي كه ما بايد فلسفه مسأله را در نظر بگيريم اولًا اين‏كه ايشان گفتند پارلمان وجه شرعي ندارد، اين طور نيست «امرهم شوري بينهم» مفهومش همين پارلمان است و پارلمان هم به آن صورتي كه ايشان مي‏گويند قانون، ابتدا وضع نمي‏كند ما درهمين قانون اساسي هم نوشته‏ايم كه قانون بايد مطابق اسلام باشد و استخراج شده و تنظيم گردد و به تصويب مجلس شورا برسد پس بايد يك مجلسي باشد كه اين تنظيم را تصويب كند. ديگر اين‏كه مسأله اين هست كه تنها قوانين كلي و اساسي مثل مدني و جزائي مطرح نيست بلكه هزاران مسأله امر وجود دارد كه بايد مقرراتش تنظيم شود و به تصويب مجلس برسد مثل هزاران كاري كه مردم مي‏كنند تقسيم آب در فلان محل، يا گذرنامه يا چيزهاي ديگري كه در اين‏
                        مشروح مذاكرات قانون اساسى‏جلسه‏67-51، ص: 1671
رديف حتي مسأله مخارج كه ايشان مطرح كردند بايد بگويم كه سيصد وكيل در مقابل بيش از يك ميليون كارمند دولت در حقيقت هيچ است. وقتي ارقام اين مخارج را حساب مي‏كنيم بايد فايده آن را هم در نظر بگيريم و حساب كنيم كه درهر شهر و منطقه‏اي يك فرد بصير، درست و امين را انتخاب مي‏كنند تا به كار آنها برسد. يك نفر نمي‏تواند به كار پانصد هزار نفر وارد شود اما به مسائل يك منطقه كوچك وارد است مسائلشان را مطرح مي‏كند و بيش از آن‏چه كه حقوق مي‏گيرد براي مردم منطقه‏اش كار مي‏كند و در حقيقت از حيف و ميل بودجه‏ها جلوگيري مي‏كند. اگر گذشته مورد نظرشان است مثل اين‏كه ايشان هنوز نسبت به سرنوشت اين انقلاب و خود انقلاب اعتماد و اطمينان ندارند اين انقلابي كه شده است براي اين است كه مسائل گذشته مدرس‏ها يا شبه مدرس‏ها باشند شما همين مجلسي را كه الان مثال زديد و گفتيد از حق شما گذشته و بودجه را پس فرستاده اين مجلس در چه دوره‏اي انتخاب شده است؟ در همين دوره انقلاب انتخاب شده است بعد هم ما اين همه تلاش و كوشش كه مي‏كنيم براي اين است كه اين انقلاب تداوم داشته باشد و مسلماً با اين نيروي ملت و با اين ايمان ملت نه تنها انقلاب تداوم خواهد داشت و آن‏گونه مجلسي كه آقاي دكتر ضيايى نگرانش هستند، به وجود نخواهد آمد كه همه‏شان از جو برنج بخواهند و زندگي شخصي خودشان را در نظر بگيرند نه تنها اين مملكت چنين مجلسي نخواهد داشت بلكه مجلس خوب و عالي خواهد داشت، بلكه ما معتقديم ساير مسلمين و جاهاي ديگر دنيا هم از ما سرمشق خواهند گرفت و سرنوشتشان را خودشان به دست خواهندگرفت و مجالسي كه واقعاً نمايندگان‏شان از بطن جامعه و مردم برخاسته باشند و ايمان داشته باشند به وجود خواهد آمد. بنابراين مابايد كوشش كنيم كه مردم هر چه بيشتر در مجلس نماينده داشته باشند و اين‏كه اشاره كردند كه چين و هندوستان و يا آمريكا چندتا نماينده دارند، من خدمتشان عرض مي‏كنم كه چين، در يكي از كنگره‏هايش حدود شش هزار نفر شركت كردند.
دكتر ضيايى- در كنگره بله، ولي در مجلس چندتا نماينده دارند؟
دكتر آيت- در مجلس‏شان هم همين‏طور است. مجلس هند الان بيشتر از 600 نفر نماينده دارد.
دكتر ضيايى- 600 نفر نماينده در مقابل چند نفر جمعيت؟
دكتر آيت- البته در بعضي مناطق هر 150 هزار نفر و بعضي جاها هر سيصد هزار نفر، يك نماينده دارند، فرق مي‏كند به هر حال در مملكت ما كه يك مملكت بسيار وسيعي است و جمعيت فشرده و متراكم نيست؛ ملاك 150 هزار نفر كه ما در اينجا در نظر گرفته‏ايم، يك حداقلي است كه معين كرده‏ايم بسياري معتقدند كه حتي كمتر باشد براي اين‏كه مملكت ما يك مملكتي است كه 1648000 كيلومتر وسعت دارد و 35 ميليون نفر جمعيت، و از نظر جغرافيايي تراكم كم است اين است كه هر منطقه جغرافيايي بايد نماينده‏اي داشته باشد. باز مسأله ديگر كه ما بايد اينجا اشاره كنيم، اين 270 نفر نماينده بر مبناي 72 سال تجربه است جدولش تنظيم شده و كارهايش شده است اگر بخواهيم آن را به هم بزنيم بايد مدت‏ها وقت صرف كنيم و جدول جديدي تنظيم كنيم كه آن‏هم با اين حالت بحراني اگر فردا بخواهيم براي يك منطقه نماينده بيشتري در نظر بگيريم داد و فرياد بلند مي‏شود و مناطق ديگر هم‏
                        مشروح مذاكرات قانون اساسى‏جلسه‏67-51، ص: 1672
مي‏گويند ما هم نماينده بيشتري مي‏خواهيم و كلي دردسر ايجاد مي‏شود در حالي كه حالا اين جدول تنظيم شده و قبول شده و اين دردسرها را ندارد و با توجه به همه مسائلي كه در جامعه است اگر مردم بپرسند، جامعه امروز قبول نمي‏كند، يعني افزايش نمايندگان را قبول مي‏كنند ولي كاهش نمايندگان را به هيچ وجه قبول نمي‏كنند. وقت مجلس ما هم الان كم است و مي‏بينيم كه تعداد نمايندگان حاضر در جلسه هم كم هست، دوستان اين مصلحت مردم را هم در نظر بگيرند كه ما مرتب يك اصلي را نبريم و برگردانيم.
تهراني- مطمئن باشيد همه به اين اصل رأي مي‏هند.
دكتر آيت- و يك چيز غير علمي پيشنهاد كنيم اين مسأله 270 نفر نماينده يك امر معقولي است و با توجه به وضع مملكت كه تقريباً يك واحد 150 هزار نفرى، واحدي است كه مردمش همديگر را مي‏شناسند و مسائل‏شان بسيار با يكديگر تلفيق شده است، اين معيار 270 نفر معيار خوب و معقولي است و به همين دليل هم من موافق اين اصل هستم. آخر مطلبم هم اشاره‏اي مي‏كنم كه منظورم اهانت به آقاي دكتر ضيايى نبود، من با ايشان دوست هستم، و بيان اين جمله فقط از اين جهت بود كه گفتم ايشان اينقدر غرق در افكار خودشان هستند كه اين مسأله را عنوان كردند.
دكتر ضيايى- فرمايش شما بالاي سر من است، فقط خواستم بگويم طوري صحبت نفرماييد كه عده‏اي فكر كنند لحن كلامتان توهين‏آميز است.
رئيس- مخالف و موافق صحبت كردند. فقط آقاي ميرمرادزهي در آخر اسم نوشته‏اند، ببينيم چه فرمايشي دارند؟
ميرمرادزهي- يك پيشنهاد دارم.
رشيديان- آقا نوبت بنده است.
رئيس- يك موافق و يك مخالف صحبت كردند، ديگر كسي صحبت نمي‏كند.
رشيديان- من مخالفتم از طرف ديگر است، بايد صحبت كنم.
رئيس- آقاي ميرمرادزهي يك تذكر دارند، نمي‏خواهند صحبت كنند مخالف هم كه صحبت كرد، بفرماييد بنشينيد.
ميرمرادزهي- من صبح در جلسه حضور نداشتم، فقط يك پيشنهاد دارم و آن اين است كه حداقل از هر حوزه فرمانداري، يك نمانيده انتخاب شود براي اين‏كه به عنوان مثال عرض مي‏كنم الان سه شهر بلوچستان يعني زاهدان و خاش و سراوران فقط يك نماينده دارند به همين دليل من پيشنهاد مي‏كنم كه هر حوزه‏فرمانداري، يك نماينده داشته باشد و به نسبت جمعيت، از آن ميزاني كه در نظر گرفته‏ايد، اضافه شود.
دكتر بهشتي- اجازه مي‏فرماييد جواب ايشان را عرض كنم؟
رئيس- خواهش مي‏كنم بفرماييد.
دكتر بهشتي- آقاي ميرمرادزهي، به همين عدد هم نظر شما تأمين است چون عده شهرهايي كه فرمانداري دارند همان است كه شوراهاي‏شان اعلام شد، يعني 164 فرمانداري پس از اين 270 نفر، حدود 164 فرمانداري داريم كه 106 نفر باقي مي‏ماند. منتها در تقسيم‏بندي كنوني اين اصل رعايت نشده، در اولين فرصت مي‏شود عده نمايندگان را طوري تقسيم كرد كه نقطه‏نظر شما تأمين شود.
                        مشروح مذاكرات قانون اساسى‏جلسه‏67-51، ص: 1673
رئيس- اجازه بفرماييد دو تا اصلاح عبارتي در اين‏جا بايد بشود يكي در مورد اشكالي كه آقاي سبحاني داشتند، ممكن است در اينجا اين طور نوشته شود «در صورت افزايش جمعيت هر يك از اين اقليت‏ها، پس از هر ده سال به ازاي هر يكصد و پنجاه هزار نفر اضافي ... الخ» يكي هم در مورد اشكالي كه آقاي آيت داشتند مي‏توانيم به اين صورت آن را حل كنيم كه در آنجا نوشته شده «... و مسيحيان ارمني جنوب و شمال دو نماينده ...» ديگر لازم نيست كه جنوب و شمال را ذكر كنيم بلكه به طور مطلق مي‏نويسيم «مسيحيان ارمني دو نماينده».
صدوقي- عيبي ندارد خوب است.
دكتر آيت- پس بنويسيد «جمعاً دو نماينده ...»
پژوهش- اصفهان، جزو جنوب است يا شمال.
دكتر آيت- جزو جنوب بوده‏
رئيس- تابه حال قانونش اين طور بوده كه يكي از تهران و يكي هم از اصفهان انتخاب مي‏شده، و از اين به بعد هم اين طور خواهد بود من اين اصل را براي رأي گرفتن مي‏خوانم.
رشيديان- من حرفي دارم كه بايد بزنم.
رئيس- آقاي رشيديان، اين برخلاف آيين‏نامه است. چون يك نفر موافق و يك نفر مخالف صحبت كرده‏اند.
رشيديان- من مخالف آن مخالف هستم.
رئيس- شما آقاي رشيديان، متأسفانه صبح تشريف نداشتيد.
سبحاني- چند روز است تشريف ندارند.
رئيس- بله چند روز تشريف ندارند و يك بار هم صحبت شد كه آقاياني كه در جلسه صبح نيستند اگر بخواهند در جلسه علني هم صحبت كنند جز اين‏كه وقت گرفته شود نتيجة ديگري ندارد.
رشيديان- آقاي مرادزهي هم صبح تشريف نداشتند و صحبت كردند.
رئيس- من قبلًا از آقايان سؤال كردم كه موافق‏اند و يا مخالف، از شما هم كه پرسيدم فرموديد مخالفم. مخالف قبل از شما آقاي دكتر ضيايى بودند كه صحبت كردند وآيين‏نامه‏هم مي‏گويد يك موافق و يك مخالف صحبت كند و بعد رأي گرفته شود.
رشيديان- پس اجازه بدهيد يك كلمه عرض كنم.
تهراني- اين برخلاف آيين‏نامه است (عده‏اي از نمايندگان- آقاي رئيس، اين برخلاف آيين‏نامه است كه ايشان مي‏خواهند صحبت كنند) (همهمه نمايندگان).
رشيديان- بايد يك جمله صحبت كنم، شما بايد يك كلمه در اين اصل اصلاح كنيد اين‏كه درست نيست.
تهراني- اصلاح را بگذاريد براي چند روز آخر كه حرف‏ها زده شد، بخوانيد. آقاي رئيس براي رأي‏گيري چرا نمي‏خوانيد.
رشيديان- شما وكالت شرعي نداريد نبايد جواب بدهيد ما وكالت شرعي در محدوده و چارچوب اسلام داشتيم و داريم ...
رئيس- بفرماييد آقاي رشيديان، بفرماييد بنشينيد من اصل 50 را براي رأي‏گيري مي‏خوانم:
                        مشروح مذاكرات قانون اساسى‏جلسه‏67-51، ص: 1674
اصل 50 (اصل شصت و چهارم)- عده نمايندگان مجلس شوراي ملي دويست و هفتاد نفر است و پس از هر ده سال در صورت زياد شدن جمعيت كشور در هر حوزه انتخابي به نسبت هر يكصد و پنچاه هزار نفر اضافه مي‏شود. زرتشتيان، و كليميان هر كدام يك نماينده و مسيحيان آشوري و كلداني مجموعاً يك نماينده ومسيحيان ارمني جنوب و شمال جمعاً دو نماينده جداگانه انتخاب مي‏كنند و در صورت افزايش جمعيت هر يك از اين اقليت‏ها پس از هر ده سال به ازاي هر يكصد و پنجاه هزار نفر اضافي يك نماينده اضافي خواهند داشت. مقررات مربوط به انتخابات را قانون معين مي‏كند.
رئيس- لطفاً گلدان‏ها را براي اخذ رأي ببريد.
 (اخذ رأي به عمل آمد و نتيجة آن به شرح زير اعلام شد).
رئيس- نتيجه رأي‏گيري عده حاضر در جلسه هنگام اخذ رأي پنجاه و نه نفر، شماره كل آراء پنجاه و نه رأي موافق پنجاه رأي، ممتنع هشت رأي، مخالف يك رأي، تصويب شد؛ تكبير (حضار سه مرتبه تكبير گفتند).
رئيس- از آقاي دكتر بهشتي خواهش مي‏كنم بقيه جلسه را اداره بفرمايند.
 (در اين هنگام دكتر بهشتي- نايب رئيس- اداره جلسه را به عهده گرفت).
نايب رئيس- اصل 50 كه از اصول قانون قوة مقننه مانده بود تصويب شد در دستور امروز چهار اصل ديگر از قوه قضائيه هست، كه مطرح مي‏كنم.
تهراني- در مورد همة اين اصول صبح به حدّ كافي بحث شد و رأي هم گرفتيم و از آقايان امضا هم گرفته شد شما بخوانيد اگر صحبتي نبود رأي بگيريد ان شاء الله تصويب مي‏شود.
3- طرح و تصويب اصل 150 (اصل يكصد و شصت و پنج)
نايب رئيس- همان‏طوري كه مي‏فرماييد روي اين اصول بحث‏هاي فراواني شده است با اجازه دوستان اصل 150 را مطرح مي‏كنيم و آقاي آيت آن را قرائت مي‏فرمايند.
 «اصل 150- محاكمات علني انجام مي‏شود و حضور افراد بلامانع است مگر آن‏كه به تشخيص دادگاه، علني بودن آن منافي عفت عمومي يا نظم اجتماعي باشد يا در دعاوي به خصوص طرفين دعوا تقاضا كنند كه محاكمه علني نباشد».
عده‏اي از نمايندگان- رأي بگيريد.
نايب رئيس- اجازه بدهيد طبق معمول من حداقل لازم را عمل كنم آقاي رحماني شما موافقيد؟ (رحماني- طرح مجدد اين اصل صحيح نيست چون رد شده است) آقاي دكتر نوربخش شما موافقيد؟ (دكتر نوربخش- تذكر دارم) آقاي فوزي؟ فوزي- تذكري داشتم جمل «حضور افراد بلامانع است» زائد است) بسيار خوب من اسمتان را يادداشت مي‏كنم بعداً مطلبتان را بفرماييد. آقاي خامنه‏اي شما چه نظري داريد؟ (خامنه‏اي- تذكر دارم) آقاي اكرمي؟ (اكرمي- سؤال دارم) آقاي طاهري اصفهاني چه فرمايشي داشتيد؟
طاهري اصفهاني- با اين اصل موافقم، و در جواب اشكالي كه آقايان فرمودند كه «علني انجام مي‏شود» يعني الزامي است علني باشد، حاضرم به عنوان موافق جواب بدهم. ضمناً جمله «حضور افراد بلامانع است» هم اضافي است.
نايب رئيس- متشكر، آقاي مكارم؟ (مكارم شيرازي- تذكر دارم) آقاي دكتر آيت‏
                        مشروح مذاكرات قانون اساسى‏جلسه‏67-51، ص: 1675
جناب‏عالي چه نظري داريد؟ (دكتر آيت- اگر كسي مخالف باشد، من به عنوان موافق صحبت مي‏كنم) خانم گرجي بفرماييد.
خانم گرجي- جمله «حضور افراد بلامانع است» لزومي نداردكه نوشته شود.
نايب رئيس- بسيار خوب، آقاي دكتر نوربخش فرمايشي داريد بفرماييد.
دكتر نوربخش- عرض مي‏كنم كه اينجا نوشته‏ايد «محاكمه علني انجام مي‏شود مگر آن‏كه به تشخيص دادگاه علني بودن آن منافي عفت عمومي و يا نظم اجتماعي باشد» اين «نظم اجتماعي معناي خيلي وسيعي دارد قبلًا هم همين طور بوده است هر وقت نمي‏خواستيد علني باشد مي‏گفتيد منافي عفت عمومي و يا نظم اجتماعي است. اين است كه بايد در اين‏جا يك مرجعي باشد كه تشخيص بدهد اگر اين محاكمه علني انجام بگيرد، چرا مخل نظام عمومي خواهد بود؟ به عقيده من بدين صورت كه نوشته شده درآينده مي‏توانند سوءاستفاده كنند و به بهانه مخل نظم اجتماعي محاكمه را سرى اعلام كنند.
نايب رئيس- آقاي فوزي شما تذكرتان در كدام قسمت است؟
فوزي- عرض كردم كه «حضور افراد بلا مانع است» يك قيد زائد است كه يكي هم جمله «يا در دعاوي خصوصي طرفين دعوا تقاضا كنند كه محاكمه علني نباشد» باز قيد بي‏فايده است براي اين‏كه كسي كه محق است هميشه مي‏خواهد محاكمه علني باشد. ولي ممكن نيست كه هر دو طرف خودشان را محق بدانند و در اين صورت هر دو طرف بخواهند كه محاكمه علني باشد اينجا ديگر تقاضا نمي‏كنند كه غير علني باشد و محاكمه به صورت علني انجام مي‏گيرد.
نايب رئيس- آقاي خامنه‏اي شما چه مطلبي داريد؟
خامنه‏اي- عرض كنم كه يك قسمت مطلب من مربوط مي‏شود به بياني كه الان فرمودند. بناي اين اصل بر حفظ حقوق عمومي يعني جامعه حق دارد بفهمد كسي را كه به دادگاه براي محاكمه مي‏برند، دادگاه وظايفش را انجام داده و يا بي‏جهت او را محكوم كرده‏اند اين جمله كه شما مرقوم فرموده‏ايد كه «در دعاوي خصوصي طرفين دعوا تقاضاكننده» خوب اگر خود طرفين تقاضا كنند، چه صورتي پيدا خواهد كرد، اين مطلب قبلًا هم نبوده و صورت درستي ندارد به علاوه دعاوي خانوادگي در قانون نبود كه خصوصي باشد ولي به موجب بخشنامه وزارت دادگستري سرى بود، به لحاظ فلسفه‏اي كه در آن بود ما در اينجا به جاي دعاوي خصوصي، دعاوي خانوادگي و همچنين دادگاه‏هاي اطفال هم كه تذكر دادند، بگذاريم. يعني دعاوي خانوادگي و اطفال بنويسيم تا اشكال پيدا نكند ضمناً اين نظم اجتماعي يعني چه؟ ما قبلًا چيزي به نام «نظام عمومي» داشتيم كه يك مفهوم و اصطلاح شناخته شده‏اي است حالا بايد روشن شود كه نظم اجتماعي همان نظم عمومي است و يا نه؟ همين الان دوستان در مورد نظم اجتماعي فرمودند كه ممكن است در آينده چه اشكالاتي پيدا كند و به بهانه مخل نظام اجتماعي، محاكمه را سرى كنند. به نظر من اگر بنويسيم «منافي يا نظم عمومي» كفايت مي‏كند.
نايب رئيس- آقاي اكرمي شما چه نظري داريد؟
اكرمي- مطلبي كه مي‏خواستيم عرض كنم به وسيله يكي از دوستان گفته شد.
نايب رئيس- بسيار خوب؛ آقاي مكارم تذكرتان را بفرماييد ببينم در چه مورد است.
مكارم شيرازي- عرض بنده اين است كه يك مسائل عمومي داريم و يك مسائل‏
                        مشروح مذاكرات قانون اساسى‏جلسه‏67-51، ص: 1676
خصوصي، در مسائل عمومي، خوب، حق جامعه هست ولي در دعاوي خصوصي فرض بر اين است كه محدود به اين دو طرف است. اگر ما بخواهيم موازين شرعي و اخلاقي و عدالت را رعايت كنيم بايد اگر يكي از اين دو طرف هم تقاضا داشته باشد و مي‏خواهد آبرويش حفظ شود ما نبايد بگوييم حالا يك دعوايي كرده است آبرويش هم برود. فرض ما اين است كه مسأله خصوصي است و مربوط به جامعه نيست به هيچ وجه وقتي يكي از دو طرف راضي نيست ما جامعه را در آن دخالت بدهيم در حالي كه جامعه هيچ‏گونه حقي در اين دعوا ندارد و يكي از طرفين خصوصي دعوا هم تقاضاي سرى بودن محاكمه را كرده است. مضافاً به اين‏كه چه بسيار در مظان اتهام باشد و بعداً معلوم شود بي‏تقصير است ما الان اجازه بدهيم جمعي در محاكمه شركت كنند كه آبرويش برود؟ بعداً هم معلوم شود كه گناهي نداشته است؟ بنابراين از نظر شرعي يكي از طرفين كافيست، بنده اين طور نوشته‏ام «يا دعاوي خصوصي مخالف حيثيت يكي از طرفين دعوا باشد» عرض ديگري ندارم.
نايب رئيس- خانم گرجي جز آنچه فرموديد مطلب ديگري داريد؟
خانم گرجي- مطلبي كه آقاي خامنه‏اي در مورد دادگاه‏هاي خانواده فرمودند يك بحث جداگانه‏اي دارد، و در اينجا مربوط به دادگاه خانواده نيست مطلبي هم كه آقاي مكارم فرمودند صبح بحث شد كه اگر يك طرف بخواهد تقاضا كند آن وقت ممكن است به طرف ديگر لطمه بخورد همه اين بحث‏ها شده و جوابش هم قبلًا گفته شده است.
نايب رئيس- متشكر، آقاي ميرمرادزهي شما چه فرمايشي داشتيد؟ (ميرمرادزهي- من نظرم را قبلًا گفتم)
يزدي- حرف خانم گرجي اطلاق اين عبارت (مسائلي را كه مربوط است) را مي‏گيرد، ايشان مدعي هستند كه مسائل خانوادگي جداگانه باشد و اين خصوصي به معناي مسائل غير خانوادگي است.
طاهري اصفهاني- محاكمات علني انجام مي‏شود كه اين را جناب آقاي كرمي و عده‏اي ديگر اشكال داشتند اين به معناي اين است كه وجوباً علني انجام مي‏شود، اين با توجه به ذيل مطلب خيلي روشن است كه علني انجام مي‏شود يعني با درهاي باز انجام مي‏شود يعني در دادگاه بايد باز باشد الا در موارد مستثني، نه اين‏كه لازم دارند مردم بيايند تماشا كنند، از اين جهت كه اشكالي نيست. در آن اصلي كه گروه تنظيم كرده بودند اخلاق حسنه نوشته شده بود. اين اخلاق حسنه از باب اين‏كه مي‏توانست كش داشته باشد و واقعاً حتي براي خود افراد صالح هم گاهي مورد شك باشد از اين جهت تقاضا شد يعني اشكال شد و اشكال هم قبول شد آن را بياندازند و به جايش «منافي عفت عمومي يا نظم عمومي» گذارده شود. من آن مقدار كه يادم هست نظم عمومي بود ولي نظم اجتماعي هم با نظم عمومي، گمان نمي‏كنم تفاوتي بكند الا اين يك اصطلاح حقوقي باشد كه من از اين اصطلاح بي‏خبرم اگر نظم عمومي باشد معنايش خيلي روشن است. جناب آقاي دكتر نوربخش فرمودند مرجع بايد براي تشخيص گذارده شود و الا ممكن است در آينده مثل زمان گذشته به بهانه‏اي اين‏كه اين نظم عمومي را بر هم مي‏زند دادگاهي كه بايد علني انجام بگيرد به عللي كه خودشان دلشان مي‏خواهد سرى بكنند اگر ما اين احتمالات را براي دادگاه آينده‏مان داديم و آن قيد و بندهايي كه در اصول قبلي داشتيم‏
                        مشروح مذاكرات قانون اساسى‏جلسه‏67-51، ص: 1677
كه مجتهدين هستند، دادستان قبل از مجتهد است، عادل است، قبل از رهبر تعيين مي‏شود. رئيس ديوان عالي كشور هم همان‏طور، به هر حال ما اگر با يك همچو دادگاه‏هايي احتمال بدهيم بخواهند سوء استفاده بكنند به دليل اين‏كه مخالف نظام عمومي است و دادگاه را سري بكنند اساساً بايد قيود ديگري را هم برايش بگذريم. مطلبي كه جناب آقاي مكارم فرمودند اين بود كه دعاوي خصوصي مربوط به خود اين دو نفر است و اجتماع پايش در ميان نيست. بنابراين چرا وقتي يك طرف از اين دعوا تقاضا مي‏كند كه خصوصي باشد به حرفش گوش داده نشود چون پاي منافع اجتماعي كه در بين نيست جوابي كه براي ايشان هست اين است كه در دعاوي خصوصي هم ولو پاي اجتماع «بالمعني لكلمه» در بين نيست ولي پاي گروه وابسته به طرف دعواي خصوصي در بين است. شايد اين آقا بخواهد اقلًا به اجتماع وابسته باشد يا به خودش و در يك دادگاه صالح ثابت كند كه من مظلوم واقع شده‏ام و از اين جهت پاي اجتماعي در بين مي‏آيد. منتها يك اجتماع كوچك، در اين زمينه هميشه آن كسي كه خودش را محق مي‏داند مي‏خواهد كه دادگاه علني باشد و آن كسي كه خودش را خيانتكار مي‏داند مي‏خواهد دادگاه سري باشد، آن تقاضا مي‏كند مخفي باشد ديگري تقاضا مي‏كند آشكار باشد.
نايب رئيس- تزاحم دو حق است.
طاهري اصفهاني- بله تزاحم دو حق است از اين جهت خواسته شده كه تزاحم دو حق ترتيب اثر داده نشود ولي وقتي طرفين تقاضا كردند سري باشد.
نايب رئيس- متشكريم آقاي كياوش نوبت خواسته بوديد اما ليست بسته شده است. اصل 150 براي رأي‏گيري قرائت مي‏شود. توضيحاً عرض مي‏كنم نظم عمومي از نظم اجتماعي بهتر است (نمايندگان- اصلاح كنيد).
اصل 150 (اصل يكصد و شصت و پنجم)- محاكمات علني انجام مي‏شود و حضور افراد بلامانع است مگر آن‏كه به تشخيص دادگاه علني بودن آن منافي عفت عمومي يا نظام عمومي باشد و يا در دعاوي خصوصي طرفين دعوا تقاضا كنند كه محاكمه علني نباشد.
نايب رئيس- لطفاً با ورقه رأي بگيريد.
 (اخذ رأي به عمل آمد و نتيجه آن به قرار زير اعلام گرديد).
نايب رئيس- عده حاضر در جلسه هنگام اخذ رأي پنجاه و هشت نفر؛ تعداد كل آراء پنجاه و هشت رأي، موافقين چهل و نه نفر، مخالفين، دو نفر؛ ممتنعين هفت نفر، تصويب شد، تكبير (حضار سه مرتبه تكبير گفتند).
4- طرح تصويب اصل 1/ 150 (اصل يكصد و شصت و هشتم)
نايب رئيس- اصل 1/ 150 قرائت مي‏شود.
 «اصل 1/ 150 رسيدگي به جرائم سياسي و مطبوعاتي علني است و با حضور هيأت منصفه در محاكم دادگستري صورت مي‏گيرد، شرايط و اختيارات هيأت منصفه و نحو انتخاب آنان را بر اساس موازين اسلامي قانون معين كنيد».
نايب رئيس- آقاي خامنه‏اي نظر شما نسبت به اين اصل چيست؟ (خامنه‏اي مخالفم) آقاي خزعلي؟ (خزعلي- تذكري دارم) آقاي كياوش؟ (كياوش-
                        مشروح مذاكرات قانون اساسى‏جلسه‏67-51، ص: 1678
تذكر دارم) آقاي فوزي شما؟ (فوزي- تذكري دارم) آقاي خزعلي تذكرتان را بفرماييد.
خزعلي- در اول اصل نوشته شده است رسيدگي به جرائم سياسي يا اين‏كه براي جرائم سياسي تعريفي واضح نشده است. اينجا احاله به مجهول است مگر مرجعي را معين كنيم. دوم شرايط و اختيارات هيأت منصفه و نحوه انتخابات آنان را بر اساس موازين اسلامي يك قيد آمده بعد از آن سه موضوع مسلم، موازين اسلامي ندارد بعد از قيد هم قدر متقنش به مقيد اخير و جمله اخير مي‏خورد. بنابراين اين نحو انتخاب را مقدم بدانيم نحوه انتخاب و شرايط و اختيارات بر اساس موازين كه شرايط و اختيارات روي موازين است اما نحوة انتخاب ديگر احتياجي به موازين اسلامي ندارد.
نايب رئيس- عيبي ندارد «آنان» هم اصلاح صرفه‏جويي مي‏شود. نحوه انتخاب، شرايط و اختيارات هيأت منصفه را قانون بر اساس موازين اسلامي معين مي‏كند دوستان با اين اصلاح موافق‏اند؟ (اكثر نمايندگان موافق بودند).
طاهري گرگاني- اشكالي كه ايشان كردند وارد نيست بايد مبتدا جاي خبر باشد.
نايب رئيس- بعداً با ايشان صحبت كنيد كه آيا وارد است يا نيست آقاي كياوش شما تذكرتان را بفرماييد.
كياوش- علني بودن محاكمات سياسي گاهي به ضرر مملكت است. مثلًا ممكن است خداي نكرده شخصي يكي از اسرار مملكت را براي يك كشور خارجي آشكار كرده باشد در اين صورت محاكمه او اگر علني باشد بيشتر به ضرر مملكت تمام مي‏شود.
نايب رئيس- اين جرم سياسي نيست جنايي است.
فوزي- در اينجا نوشته است «رسيدگي به جرائم سياسي و مطبوعاتي علني است و با حضور هيأت منصفه در محاكم دادگستري صورت مي‏گيرد» اطلاق آن منافات دارد با آن اصلي كه قبلًا تصويب شد كه «رسيدگي به جرائمي كه مربوط به وظايف خاص نظامي يا انتظامي است در محاكم نظامي صورت مي‏گيرد» مگر اين‏كه بگوييم آن از قبيل خاص است و اين از قبيل عام، ولي اگر در همين‏جا به آن اشاره مي‏شد بهتر بود.
نايب رئيس- اين چه ارتباطي به هم پيدا مي‏كند؟ جرائم خاص نظامي مربوط است به وظايفي كه نظاميان دارند. يك جرم‏هايي هست كه اصلًا غيرنظامي نمي‏تواند مرتكب بشود مثلًا فرار از ميدان جنگ، اين جرمي است كه براي غيرنظامي معني ندارد فقط براي نظامي است، اين را مي‏گويند جرائم خاص نظامي پس اين چه ارتباطي به اين اصل پيدا مي‏كند (فوزي- جرم سياسي همين است) خير آقا، اين‏كه سياسي نيست نظامي است آقاي مكارم نظر شما نسبت به اين اصل چيست؟ (مكارم شيرازي- من با آن موافقم) آقاي آيت شما؟ (دكتر آيت- من هم موافقم) آقاي مشكيني شما چه نظري داريد؟
مشكيني- چون علني بوده به نحوه اطلاق در اصل قبلي گفته شده حالا اين عبارت اين‏طور باشد چه طور مي‏شود «رسيدگي به جرائم سياسي و مطبوعاتي با حضور هيأت منصفه صورت مي‏گيرد؟»
نايب رئيس- لااقل تأكيدي است، اگر يادتان باشد آقاي رباني شيرازي در آن اصل پيشنهاد مي‏كردند كه يك تأكيدي به روي خصوص اينها بشود، حالا اين تأكيد است.
دكتر آيت- تأكيد دارد. آن را مي‏شود مخفي اعلام كرد، اين را نمي‏شود.
                        مشروح مذاكرات قانون اساسى‏جلسه‏67-51، ص: 1679
نايب رئيس- آقاي عضدي نظر شما چيست؟
عضدي- با اين اصل موافقم.
تهراني- خواستم بگويم هيأت منصفه سابقه اسلامي دارد و با اين اصل هم موافقم.
طاهري خرم‏آبادي- در محاكمات سياسي هم علني بودن گاهي مخل نظام عمومي است و چون در بالا آن استثناء را كرديد. در اينجا با اين علني بودن را برداريد يا به همان اطلاق اصل قبلي اكتفا كنيد يا بايد اينجا اين قيد را هم بياوريد.
نايب رئيس- نفر اول موافق به هر دوى اين موارد جواب بدهد، آقاي خامنه‏اي نظر شما چيست؟
خامنه‏اي- من مخالفم و عرض مي‏كنم كه در آينده قو قضائيه برخلاف آن چيزي كه در جاهاي ديگر است ما قاضي را داراي شرايط اجتهاد و عدالت دانسته‏ايم از طرفي برخلاف آن‏چه كه اظهار شد و در فقه ما تأييد و تأكيد مكرر در استقلال رأي قاضي هست، تا حدي كه به دو درجه‏اي آن بسيارى از برادران ما ترديد دارند قاضي در دادگاه چه مي‏كند؟ او دو عمل را تأكيد مي‏كند و يك رأي را در بين استخراج مي‏كند مانند تركيبي صغري و كبري براي اخذ نتيجه، مقداري از كار قاضي تشخيص موضوع است باري اين‏كه با اطلاعاتي كه براي استفاده مقدمات اثبات جرم يا اثبات دعوا به هر حال كشف دلايل است و او تكليف خودش را مي‏فهمد يعني صغري را پيدا مي‏كند و اين كشف موضوع از دو حال خارج نيست يا استفاده از نظر خبره است يعني يك چيزي را نمي‏داند كه چيست، و احتياج به كارشناس، خبره، پزشك قانوني يا حسابرس و اينها دارد، به طور كلي هر كسي كه اطلاعش به كمك قاضي مي‏آيد و موضوع را روشن مي‏كند اينها را در اصطلاح خبره و كارشناس مي‏گويند و هيچ‏جا قاضي اجبار ندارد كه نظر كارشناس را در قسمتي از موضوع تعبداً قبول كند بلكه اين را كاشف مي‏داند و هرجا ترديد كند مي‏تواند به خبره ديگري مراجعه كند تا آنجا كه يقين كند موضوع كشف شد. بنابراين هيأت منصفه در اينجا خبره را نمي‏كنند و تازه اگر بكنند يك موجوداتي هستند ضعيف اظهار مي‏كنند و مي‏روند و قاضي مي‏تواند قبول يا رد بكند. منظور شما همين است؟ ديگر اين‏كه در كشف موضوع قاضي به دلايل و امارات نگاه مي‏كند شهود بايد شرايطي داشته باشند احراز اين خودش علم مي‏خواهد و قانون يعني طرز رسيدگي، قانون شكلي، استنباط از اين شهادت كه مخدوش هست يا نيست، باز هم علم خاصي دارد كه قاضي متخصص است و فرض اين است كه مجتهد است و عالم است، شاهد شهادت دليل لفظي، امارات، اسنادي كه هست اينها را كه همه كشف مي‏كنند براي روشن شدن موضوع چه در دعاوي چه در جنايات و چه در جنحه‏ها، بنابراين رد كشف موضوع قاضي نياز به يك دسته خاصي به عنوان شريك در حكم ندارد، مگر اين‏كه مشاوره و در قبول يا ردّ نظرش آزاد باشد در حكمي كه من گمان نمي‏كنم بالكل كسي باشد كه هيأت منصفه را در حكم شريك بداند و به قاضي بگويد موضوع را تو تشخيص بده، حكم را اينها صادر مي‏كند براي اين‏كه اولًا در دنيا كمتر اين جور است شايد هم فقط يك‏جا اين طور باشد كه حكم بكند و به علاوه ما مجتهد را عالم به احكام مي‏دانيم.
نايب رئيس- استقلالش يك جا است ولي شركتش فراوان است.
خامنه‏اي- شركت در منافات با استقلال دارد شايد در مباحث آينده خود شما اين را قبول نكنيد كه يك دعوايي را در جمع به دو قاضي بدهيم به هر حال نه در موضوع و نه در حكم قاضي‏
                        مشروح مذاكرات قانون اساسى‏جلسه‏67-51، ص: 1680
مستقل نياز به اين ندارد كه عده‏اي بنشينند و نظر بدهند عرض مي‏كنم تازه در همين‏جا خود ما الان نمي‏دانيم كه از اين هيأت منصفه‏هايي را كه در دنيا معمول است مي‏خواهيم بياوريم، هيأت منصفه‏اي كه معمولًا تا الان آن‏چه كه بوده است و شما تعيين نكرده‏ايد چه كساني هستند از قضات يا غير قضات؟ هيأت منصفه در كشورهاي ديگر عبارت است از يك نماينده از معتمدين بازار (محل) يك نماينده از پزشكان، يك نماينده مثلًا حقوقدان يك تركيبي هشت نفر، ده نفر، بيست نفر هستند معرفي مي‏شوند در يك انتخاباتي و هيأت منصفه نوبتي است مي‏آيند مي‏نشينند و اينها را در رژيم‏هايي كه گرفته‏اند بر اين اساس بوده است كه چون ممكن است بدون ضمانت اجرايي كه تفوق بر اين قاضي داشته باشد منافع مردم تضييع بشود يك عده‏اي باشند تشخيص بدهند و ببينندآيا اين عمل منصفانه هست يا نيست در سيستم ما يك قضاوت مستقيماً زير نظر ولي امر است و تأييد شده و عملش تصويب شده است يك چنين محظوري در آن نيست كه هيأت منصفه‏اي بنشيند، مگر اين‏كه اشخاص هيأت منصفه را ولي امر انتخاب بكند و از مجتهدين باشند و هيأت منصفه‏اي كه اينجا هست مجمل است پس بنويسيم كه هيأت منصفه هستند و اينها از مجتهديني خواهند بود كه صاحب نظرند لااقل به اندازه آن قاضي.
نايب رئيس- آقاي مكارم به عنوان موافق صحبت مي‏كنند.
مكارم شيرازي- بسم الله الرحمن الرحيم. اولًا فرمودند در اسلام هيأت منصفه نداريم، اين كلمه را نداريم ولي محتوايش را داريم و در فقه ما آمده است كه يك عده‏اي از فضلا و اهل علم در محضر قاضي حاضر باشند تا جلو اشتباهات قاضي را بگيرند و به او در تشخيص جرم كمك كنند بنابراين، اين ريشه فقه اسلامي دارد و بعد اين مسأله، مسأله‏اي است مترقي و تعجب مي‏كنم كه چرا در آن ترديد دارند ما در گذشته ديده‏ايم و در آينده هم پيش مي‏آيد، بالاخره مسائل سياسي، مسائل مهمي است مظنه لغزش هست قاضي كه ايشان مي‏فرمايند همه‏شان كه فرشته آسماني نيستند (ولو در يك نظام) در صورتي كه عده‏اي به اسم هيأت منصفه باشند و در آنجا نظارت و كمك كنند يا در تشخيص حكم، حالا به نحوي كه با موازين اسلام تطبيق داشته باشد در اين اصل قيد شده است كه موازين اسلام تمام مشكلات را حل مي‏كنند، وقتي كه اين باشد به نفع ملت و جامعه است بنابراين هم مصلحت اجتماعي را حل مي‏كنند، وقتي كه اين باشد به نفع ملت و جامعه است وبنابراين هم مصلحت اجتماعي دارد و هم كمك به احياي عدل مي‏كند و هم موافق موازين اسلامي است و هم اينجا يك قيدي به آن زده‏ايم كه اين قيد ما را از هر گونه وسوسه نجات مي‏دهد پس جايي نيست كه ما در اين باره بخواهيم وسوسه بكنيم.
طاهري خرم‏آبادي- اشكال من جواب داده نشد.
طاهري اصفهاني- شما نوشته‏ايد «شرايط و اختيارات ... و نحوه انتخاب» اين اشكال در بيانات آقاي خامنه‏اي هم گفته شد، آخر از چه گروهي؟
نايب رئيس- يعني عالم باشد يا نباشد قاضي باشد يا نباشد شرايط آنها اين است.
طاهري گرگاني- نحوه انتخاب هم هست.
نايب رئيس- هر دوى آنها را در بر مي‏گيرد ببينيد، آقايان اين تزاحم در مصالح را بايد هميشه در اين اصول رعايت بفرماييد همچنين كه در قوانين، در مورد جرائم سياسي و مطبوعاتي خود اين‏كه جرم سياسي و جرم مطبوعاتي علناً محاكمه بشود اين جلو بسياري از مفاسد و مضيقه‏ها
                        مشروح مذاكرات قانون اساسى‏جلسه‏67-51، ص: 1681
و ديكتاتوري‏ها را مي‏گيرد بنابراين، اين را اگر بخواهند دستش بزنند و بگويند هر وقت كه خلاف نظام تشخيص دادند، انجام بدهند مثل اين است كه اصل را اصلًا ما نداشته باشيم اين است كه روي تزاحم، اين كار را مي‏كنند.
رباني شيرازي- صبح گفتم اين اصل سابق هم بود و هيچ نتيجه‏اي گرفته نشد و علتش اين بود كه جرائم سياسي معلوم نشده بود و اين را هم چنان‏چه مثل سابق بخواهيم معلوم بكنيم درست نيست.
نايب رئيس- اين را در قانون اساسي نمي‏شود معين كرد جرائم بايد در قوانين كيفري گروه‏بندي بشود و آنجا بايد تعريف قانوني پيدا كند حتي مي‏توانيم اين طور بنويسيم «نحوه انتخاب شرايط و اختيارات هيأت منصفه و تعريف جرم سياسي را قانون بر اساس موازين اسلامي معين مي‏كند».
حيدري- اين هيأت منصفه اگر چنان‏چه از باب تشخيص موضوع و كارشناسي باشد اختصاص به اين دو مورد ندارد بلكه در همه دعاوي هست و اگر از باب مشاوره باشد كه قاضي يك وقت اشتباهي نكند در همه دعاوي بايد باشد.
نايب رئيس- اين الزامي است (حيدري- اختصاص به اين دو مورد ندارد) اين الزامي است آنجا مستحب است اينجا ما واجب مي‏كنيم (حيدري- جواب از راه شرعي همان‏طور كه آقاي مكارم فرمودند باشد) فرمودند مستحب است اصل 1/ 150 براي رأي گرفتن قرائت مي‏شود.
اصل 1/ 150 (اصل يكصد و شصت و هشتم)- رسيدگي به جرائم سياسي و مطبوعاتي علتي است و با حضور هيأت منصفه در محاكم دادگستري صورت مي‏گيرد نحو انتخاب، شرايط اختيارات هيأت منصفه و تعريف جرم سياسي را قانون بر اساس موازين اسلامي معين مي‏كند.
نايب رئيس- لطفاً نسبت به اين اصل با ورقه رأي بگيرند.
 (اخذ رأي به عمل آمد و نتيجه آن به قرار زير اعلام شد)
نايب رئيس- عده حاضر در جلسه هنگام رأي‏گيري شصت و يك نفر، تعداد كل آرا شصت و يك رأي، موافق پنجاه و هفت رأي، مخالف دو رأي، ممتنع دو رأي، تصويب شد، تكبير (حضار سه مرتبه تكبير گفتند).
5- طرح تصويب اصل 160 (اصل يكصد و شصت و نهم)
نايب رئيس- اصل 160 قرائت مي‏شود.
 «اصل 160- هيچ فعلي يا ترك فعلي به استناد قانوني كه بعد از آن وضع شده است جرم محسوب نمي‏شود».
نايب رئيس- بيش از حد پيرامون اين اصل بحث شده است (چند نفر از نمايندگان راجع به آن الان كسي مطلبي ندارد رأي بگيرند) براي رأي گرفتن نسبت به اين اصل يك بار ديگر قرائت مي‏شود.
اصل 160 (اصل يكصد و شصت و نهم)- هيچ فعل يا ترك فعلي به استناد قانوني كه بعد از آن وضع شده است جرم محسوب نمي‏شود.
نايب رئيس- لطفاً نسبت به اين اصل با ورقه رأي بگيريد.
                        مشروح مذاكرات قانون اساسى‏جلسه‏67-51، ص: 1682
 (اخذ رأي به عمل آمد و نتيجه آن به شرح زير اعلام شد)
نايب رئيس- عده حاضر در جلسه هنگام اخذ رأي پنجاه و نه نفر، تعداد كل آراء پنجاه و نه رأي، رأي مخالف نداشت، ممتنع چهار رأي، تصويب شد، تكبير (حضار سه مرتبه تكبير گفتند).
6- طرح و تصويب اصل 161 (اصل يكصد و هفتاد و چهارم)
اصل 161 بر اساس حق نظارت قوقضائيه نسبت به حسن جريان امور و اجراي صحيح قوانين در دستگاه‏هاي اداري سازماني به نام سازمان بازرسي كشور زير نظر شوراي عالي قضائي تشكيل مي‏گردد حدود و اختيارات و وظايف اين سازمان را قانون معين مي‏كند.
نايب رئيس- آقاي خزعلي فرمايش داريد؟
خزعلي- حسن جريان امور با اجراي صحيح قوانين تفاوتش چيست؟
نايب رئيس- گاهي اوقات قوانين اخص است، آقاي موسوي جزايري فرمايش داريد؟
موسوي جزايري- مي‏خواستم عرض بكنم كه رابطه اين با ديوان عدالت اداري چه مي‏شود؟ همان است يا چيزي ديگر؟
نايب رئيس- ديوان عدالت در صورتي است كه كسي شكايتي بكند ولي اين شكايت نيست، بنابراين براي رأي‏گيري مي‏خوانم:
اصل 161 (اصل يكصد و هفتاد و چهارم)- بر اساس حق نظارت قوة قضائيه نسبت به حسن جريان امور و اجراي صحيح قوانين در دستگاه‏هاي اداري سازماني به نام سازمان بازرسي كل كشور زير نظر شوراي عالي قضائي تشكيل مي‏گردد، حدود و اختيارات و وظايف اين سازمان را قانون معين مي‏كند.
لطفا گلدان‏ها را ببريد و رأي بگيريد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي را اعلام مي‏كنم، عده حاضر هنگام اخذ رأي پنجاه و هفت نفر، تعداد كل آراء پنجاه و هفت نفر، موافق پنجاه و هفت رأي؛ تصويب شد؛ تكبير (حضار سه مرتبه تكبير گفتند).
7- طرح و تصويب اصل 162 (اصل يكصد و هفتاد و پنجم)
نايب رئيس- اصل 162 مطرح است كه قرائت مي‏شود.
 «اصل 162- در رسانه‏هاي گروهي راديو و تلويزيون آزادي انتشارات و تبليغات طبق موازين اسلامي بايد تأمين شود، اين رسانه‏ها زير نظر مشترك قواي سه‏گانه، قضائيه، مقننه، و مجريه اداره خواهد شد، ترتيب آن را قانون معين مي‏كند».
كرمي- آقاي بهشتي تذكر بدهيد به آقايان كه راديو و تلويزيون، سه چهار اصل ديگر هم دارد و فقط اين اصل نيست، البته امروز صبح صحبت اين مطلب را كرديم به هر حال تعيين تكليف راديو و تلويزيون همين‏جا بايد معين شود.
نايب رئيس- آقايان اجازه بفرماييد، اسامي چند نفر نوشته شده كه من نظرشان را مي‏پرسم آقاي هاشمي‏نژاد نظري داريد؟ (منتظري مخالفم) آقاي مكارم نظري داريد؟ (مكارم موافقم) آقاي هاشمي‏نژاد نظري داريد؟ (هاشمي‏نژاد- تذكري دارم) آقاي سبحاني نظري‏
                        مشروح مذاكرات قانون اساسى‏جلسه‏67-51، ص: 1683
داريد؟ (سبحاني- موافق) آقاي خامنه‏اي نظري داريد؟ (خامنه‏اي- تذكري دارم) آقاي اشراقي نظري داريد؟ (اشراقي- سؤالي دارم) آقاي عضدي نظري داريد؟ (عضدي- موافقم) آقاي پرورش نظري داريد؟ (پرورش- تذكراتي دارم) آقاي رشيديان نظري داريد؟ (رشيديان- تذكري دارم) آقاي رباني شيرازي نظري داريد؟ (رباني شيرازي- مخالفم). آقاي كياوش نظري داريد؟ (كياوش- آقا از اين اصل بگذريد) آقاي دكتر قائمي نظري داريد؟ (دكتر قائمي- تذكراتي دارم). آقاي طاهري اصفهاني نظري داريد؟ (طاهري اصفهاني- مخالفم) آقاي حيدري نظري داريد؟ (حيدري- پيشنهاد دارم) آقاي يزدي نظري داريد؟ (يزدي- موافق مشروط) آقاي آيت نظري داريد؟ (آيت- پيشنهاد اصلاحي دارم) اقاي شيباني نظري داريد؟ (شيباني- يك موافق و يك مخالف صحبت كند). آقاي هاشمي‏نژاد تذكر شما چيست؟
هاشمي‏نژاد- آيا اين كيفيت كار در دنيا معلوم است كه راديو و تلويزيون زير نظر قو قضائي و مقننه مجريه اداره شود؟ يا تلويزيون ملي است و دست مردم است و يا دست قوةمجريه است، قوة قضائيه و قوةمقننه در زمينه تلويزيون چه نوع نظارتي مي‏تواند داشته باشد و اين سبك، كجاي دنيا وجود دارد؟ و بعد هم چون آقايان بحث نماينده امام را كردند اگر هم به اين صورتي باشد كه الان دارد در مملكت ما عمل مي‏شود بي‏فايده است. نماينده امام با نهايت آگاهي و دقت نظر و خوب هم مي‏تواند مسائل را كاملًا بررسي كند ولي كمترين قوه اجرائيه در آنجا ندارد و راديو و تلويزيون هم دارد راه خودش را مي‏رود و كار خودش را مي‏كند.
نايب رئيس- آقا اين‏كه مي‏فرماييد تا ظهر امور اين طور بود ولي بعدازظهر امروز راديو و تلويزيون در اختيار شوراي انقلاب قرار گرفته و بايد هر كاري كه صلاح اسلام و انقلاب اسلامي است انجام شود.
هاشمي‏نژاد- جواب سؤال بنده را بدهيد كه آيا اين سبكي كه عرض كردم در دنيا معمول است يا نه؟
نايب رئيس- خيلي چيزها ما اينجا داريم كه معمول نيست آقاي خامنه‏اي تذكرتان را بفرماييد.
خامنه‏اي- همان‏طور كه اشاره كردند در هيچ جاي دنيا زير نظر مشترك، آن معنايي را كه نظر شماست معني اداره و مديريت را نمي‏رساند بنويسيد به وسيله شورايي مركب از ...» كه زير نظر مشترك نباشد زير نظر، در واقع نظارت است و تذكر من اين است كه راديو و تلويزيون ملي است و جزء اموال عمومي است دست دولت و قوة مقننه است نظارت مي‏دهيم به مناسبت اين است كه آن ملي است و مردم هم در يك جبهه ديگر حق نظارت و دخالت دارند و اين دو تا كفايت مي‏كند در حفظ الامر، منتها چون شورا بايد تصميم‏گيري بكند و مديريتش قاطع باشد در واقع براي پيشگيري آن، تساوي آراء مخالف يك مقام سومي را بايد در نظر بگيريم و اينجا به نظر من بهتر از هر چيز نماينده رهبري است به جاي قضائيه البته آن صحبتي كه در اول كردم مقدمه بود كه در هيچ جاي دنيا اين كار را نكرده‏اند و من گمان نمي‏كنم «قضائيه» را قبول كنند كه اين چنين چيزي باشد.
موسوي قهدريجاني- در تركيه هم همين طور بود.
                        مشروح مذاكرات قانون اساسى‏جلسه‏67-51، ص: 1684
دكتر رضائي- ما مقيد نيستيم هر چه ديگران كردند ما هم بكنيم.
خامنه‏اي- اگر در تمام كشورها هم بود ما شبهه را قوي مي‏گيريم كه همه جا هست ولي در سيستم ما ولايت و رهبري است كه در جاي ديگر نيست و اين را در همه جا گذاشتيد اينجا هم بايد حق نظارت برايش بگذاريد كما اين‏كه بعضي از برادران هم اشاره كردند بنابراين «قضائيه» را برداريد و «رهبري» را بگذاريد.
نايب رئيس- آقاي منتظري بفرماييد.
منتظري- ما مي‏دانيم كه راديو و تلويزيون نقش اساسي اجتماع و افكار اجتماع را هميشه هدايت مي‏كند آن وقت رهبري و حوزه علميه كه بايستي جهات ديني مردم و جهات اسلامي مردم و اخلاق مردم و معنويات مردم را هميشه تأمين بكند آيا نگذاريم در راديو و تلويزيون؟ راديو تلويزيون را بگذاريم در اختيار قوة مقننه و مجريه؟ در صورتي كه ما الان مي‏بينيم تا حالا كه تنها اختيار مقام رهبري بود معذلك آن طوري كه مي‏بايستي مطابق موازين اسلامي باشد نشده بود حالا وامصيبتا آن وقتي كه اصلًا رهبري و مراجع را نگذاريم در راديو و تلويزيون، در ثاني شما نوشته‏ايد «تبليغات طبق موازين اسلامي» اصلًا تبليغات مال مقام رهبري و حوزه علميه است، بنابراين قطعاً بايستي كه در راديو و تلويزيون مقام رهبري دخالت داشته باشد و حالا نظارتش چه نحوي باشد آن را هم ما صبح نوشتيم با نظارت چهار نفر نماينده و اگر بخواهيد قو «قضائيه» را حذفش بكنيد من مخالف نيستم ولي قطعاً بايستي از طرف رهبري يك نماينده باشد براي اين‏كه در آينده اميداور هستيم كه خود حوزة علميه قم راديو و تلويزيون داشته باشد و وسيله تبليغات داشته باشد اين طور هستيم كه شما نوشته‏ايد اصلًا ممكن است كه به حوزه علميه قم و مقام رهبري نه راديو و تلويزيون در اختيارشان بگذارند و نه بگذارند كه خودشان تأسيس بكنند.
رباني املشي- جناب آقاي بهشتي تمام شقوقي را كه در اينجا مقصود بود صبح رأي‏گيري شد تنها قسمتي كه رأي بيشتر آورد و امكان طرحش در اين جلسه بود همين است كه اينجا نوشته شده است.
نايب رئيس- يك شق جديدي كه نمي‏دانم صبح پيشنهاد شده يا نه، آمده است كه گمان مي‏كنم كه آقاي دكتر اوشنا داده‏اند به خصوص آن نكته‏اي كه ايشان تذكر داده‏اند نكته جالبي است و آن اين است كه اصلًا شورا پنج نفري باشد. نماينده رهبر، نماينده كاركنان راديو و تلويزيون و سه نماينده از سه قوة قضائيه و مقننه و مجريه (نمايندگان- اين صبح مطرح شد و رأي نياورد) يك سؤال هم من مي‏كنم، قوه قضائيه را آقايان در اين بحثى كه فرموديد و مكرر رويش تكيه كرديد به عنوان يك قوه مركب از زبده‏ترين افراد صاحب صلاحيت علمي و تقوايي است كه از آن ياد كرده‏ايد و رويش حساب كرده‏ايد به طوري كه واقع مسأله اين است كه نماينده قوة قضائيه كه معمولًا نماينده دادستان و رئيس ديوان عالي كشور يا رئيس شوراي عالي قضائي است اين مي‏شود كه نمايند رهبر ...
منتظري- اين مسأله صبح گفته شده و رأي نياورده.
نايب رئيس- پس آقاي مكارم به عنوان موافق صحبت بفرماييد.
مكارم شيرازي- مسأله تلويزيون سه بعد دارد، يك بعدش اين است كه مربوط به ملت است و بايد نمايندگان ملت از مجلس شورا نظارت داشته باشند، دوم اين است كه‏
                        مشروح مذاكرات قانون اساسى‏جلسه‏67-51، ص: 1685
از نظر رهبري و از نظر حسن جريان امور و آن‏چه در اختيار قوة قضائيه است و وسائل اسلامي و شرعي، شوراي عالي قضاوت كه پنج نفر مجتهد در آن است از اين نظر هم نماينده رهبر است و هم جنبه اسلامي دارد و من نمي‏دانم كه اين پنج نفر مجتهد قبل از آن‏كه بيايند به شوراي عالي اشخاص حسابي بودند، حالا آمدند دولتي شدند هيچ كس قبولشان ندارند نه نماينده رهبرشان مي‏دانند و نه نماينده مذهبشان مي‏دانند خوب، اين از رسوبات سابق است كه هر كسي مي‏آمد در دستگاه دولت از اعتبار مي‏افتد، خوب دادستانش نماينده امام است و رئيس ديوان عالي كشور نماينده امام است و سه نفر ديگر هم مجتهد هستند كه آمدند داخل اين دستگاه آيا معنايش اين است كه اينها محترم نيستند آقاي منتظري مي‏فرمايند رهبر نبايد در اينجا از نظر شرعي ... پس آنها چكاره هستند كه اين پنج نفري كه آنجا نشسته‏اند چكاره هستند؟ يك بعدش هم اگر دولت هيچ‏گونه دخالت نداشته باشد نصف كارهاي مملكت و يا به قول بعضي از دوستان 80% كارهايش را به وسيله اين دستگاه انجام مي‏دهد اگر آن‏هم نظارت كنند نمي‏شود اين سه تا بعد دارد كه در اينجا به نحو احسن تأمين شده و اما اين‏كه آقايان مي‏فرمايند يك نماينده از راديو و تلويزيون بايد باشد، عرض مي‏كنم كه راديو و تلويزيون جنبه فني مسأله را بايد اداره بكند نه اين‏كه حق دارد دخالت بدهد خودش را در برنامه‏ها، بلكه آن هم سازماني است مثل ساير سازمان‏ها، اگر ساير سازمان‏ها دخالت مستقيم دارند آن‏هم دخالت مستقيم داشته باشد، پس اين عادلانه‏ترين نقش اساسي است كه در اينجا تعيين شده است (طاهري اصفهاني- من دو دقيقه وقت مي‏خواهم).
نايب رئيس- البته با نوبت، خوب دوستان مي‏خواهند بحث را ادامه بدهند يا رأي بگيريم (نمايندگان- رأي بگيريد) موافق و مخالف هم كه صحبت كردند پس رأي مي‏گيريم، با اجازه دوستان پيشنهاد مي‏شود كه اصل را براي رأي‏گيري بخوانم.
صدوقي- به آقاي طاهري مجال بدهيد دو دقيقه صحبت كند.
نايب رئيس- اجازه بفرماييد بنده عدالت را رعايت بكنم قبل از آقاي طاهري اصفهاني 9 نفر نوبت گرفته‏اند، آقاي اشراقي فرمايشي داريد؟
اشراقي- منظور از آزادي انتشارات و تبليغات چيست؟ ولو دستگاه در دست مردم است و هر آن چيزي كه صلاحيت دارد آن‏چه بايد از همه بپذيريد و منتقل كنيد مثلًا اعلام فاتحه و يا اعلام‏هاي ديگر، البته طبق موازين اسلامي، تاكنون ديده‏ايم كه در دستگاه گذشته خودش خواسته است تاكنون هم هر چه خواسته خودش خواسته است بعد از اين ان شاءالله اين موازين همه جا را مي‏گيريد يا نه؟
نايب رئيس- قوانين بيشتر تابع عدل و فضيلت است و در اين كساني است كه در شؤون مختلف مسؤوليت اجرايش را به عهده مي‏گيرند كه مسؤول اصل، خود ملت هشيار و بيدار ماست ان شاءالله با ايفاي اين مسؤوليت از جانب مسوؤل اصلي مي‏توانيم به اين نتايج برسيم، آقاي پرورش شما نوبت‏تان را به آقاي طاهري اصفهاني مي‏دهيد؟
پرورش- بله؛ ما خانواده كرم هستيم (خنده نمايندگان).
طاهري اصفهاني- ما هم از همان خانواده هستيم.
نايب رئيس- «يَا أَيُّهَا الَّذِينَ آمَنُوا لَا تُبْطِلُوا صَدَقَاتِكُمْ بِالْمَنِّ وَالْأَذَى كَالَّذِي يُنْفِقُ مَالَهُ رِئَاءَ النَّاسِ وَلَا ...» آقاي طاهري بفرماييد.
                        مشروح مذاكرات قانون اساسى‏جلسه‏67-51، ص: 1686
طاهري اصفهاني- همان طور كه همه آقايان و ملت عزيز ايران هم مي‏دانند و جناب‏آقاي منتظري هم اشاره فرموندند، راديو و تلويزيون در كشور براي ايفاي رسالت‏هاي ملت عزيز بالاترين مقام است، با يك كلمه زير و رو مي‏تواند مطلب را عوض بكند، در اين اصل آقايان سه قوه را دخالت دادند، قو مقننه براي اين‏كه ملي است و مال مردم است نباشد، لنگ هستيم و به خاطر اين مسأله آمدند، آمدند و قوة قضائيه را هم دخالت دادند به اين عنوان كه قو قضائيه چون نظارت بر حسن جريان امور دارد در راديو تلويزيون هم بيايد و همان نقش حسن جريان امورش را ايفا بكند و مي‏فرمايند چون متصل به رهبر است يعني شوراي عالي قضائي، مستقيماً از طرف رهبر تعيين مي‏شود آنها وقتي آمدند اينجا با نماينده فرستادند، اين مستغني مي‏كند ما را از اين‏كه از طرف رهبر كسي باشد و نتيجه هم حاصل است، من عرض مي‏كنم كه ما در همين 7 و 8 ماه امتحان كرديم، افرادي كه مستقيماً از طرف امام براي سمت‏هايي مبعوث شده بودند و افرادي كه از طرف دولت و موفقيت مي‏رفتند در تحول‏گيري مردم تفاوت داشته، تفاوت روشن، روي اصل اراداتي كه مردم به رهبرشان داشتند و در آينده ان‏شاءالله به رهبران همچون‏
امام خواهند داشت، لذا اگر از شوراي عالي قضائي لازم است به عللي يك نماينده باشد، يك نماينده مستقيم هم در مركز و شهرها از طرف رهبر در راديو تلويزيون باشد كما اين‏كه نماينده است براي دادگاه و نماينده است براي ساير كارها، نماينده مستقيم امام هم باشد براي راديو تلويزيون آيا راديو و تلويزيون اهميتش از نماز جمعه كمتر است امروز براي بازسازي كشور؟ (صدوقي- ضرري هم كه ندارد).
نايب رئيس- دوستان عزيز توجه بفرماييد من عرضم اين است كه آقايان در اين قانون اساسي تا حالا رابطه سازمان مملكت را با رهبري طوري تنظيم كرده‏ايد كه رهبري اقداماتش را از مجاري پيش‏بيني شده دنبال مي‏كند و به ثمر مي‏رساند اگر واقعاً بخواهيم به ثمر برسد اين طراحي كه در قانون اساسي براي اداره ممكلت داريم صحيح اين است كه رهبر در هيچ جايي ديگر مستقيماً وارد دخالت نشود، البته آن‏چه شما مي‏فرماييد و آن‏چه من عرض مي‏كنم هر دو يك مطلب است ولي مي‏خواهيم اين را بگوييم كه اگر تمام نيروي‏مان را به كار بياندازيم كه بتواند همان چيزي كه پيش‏بيني كرده‏ايم درست ادا بشود، از اين بي‏نياز هستيم و اگر هم آن چيزي كه پيش‏بيني كرديم درست اجرا نشود ماده نقضش وضعي است كه مي‏بينيد آقايان مي‏دانيد كه يكي از برادران عزيزمان را به عنوان نماينده آنجا فرستادند و عملًا ايشان خودشان مراجعه كردند كه مرا چرا آنجا فرستاده‏اند براي اين‏كه من كاري نمي‏توانم انجام بدهم، به هر حال بنده مي‏خواهم عرض بكنم كه با ملت‏مان و با كساني كه در شؤون مختلف كشور مسؤوليت بر عهده دارند باكاركنان راديو و تلويزيون مابايد با اينها به يك تفاهم خلاق و سازنده برسيم در خط انقلاب، علاج آن است و الا مطمئن باشيد اين چيزي را بر حسب همين تجربه كه مي‏فرماييد تجربه در اين چند ماه نشان داده است، اين در جاهاي ديگر كم و بيش نشان داده است، ولي در راديو و تلويزيون خودش را نشان نداد، در همين‏جا كه مورد بحث است خودش را نشان نداد.
صدوقي- پس از اين طريق، كسي حريفشان نمي‏شود.
نايب رئيس- خير اين طور نيست، بنده معتقدم كه بايد در دستگاه راديو تلويزيون با
                        مشروح مذاكرات قانون اساسى‏جلسه‏67-51، ص: 1687
همه برادران و خواهراني كه آنجا زحمت مي‏كشند نشست، گفت و گو كرد و به توافق و تفاهم رسيد، اول بايد خطشان را مشخص كرد و بايد گفت اين خط، خط صدا و سيماست، كساني كه اين خط را از صميم قلب قبول دارند همكاري كنند و كساني هم از صميم قلب قبول ندارند. خوب نمي‏توانند همكاري بكنند، و بايد در همه مؤسسات همين كار را كرد، پس جناب آقاي صدوقي مسأله حريف و غير حريف مطرح نيست كسي كه به زور در هيچ جاي مملكت نمي‏تواند كاري بكند.
منتظري- پس يك جاي پايي براي رهبر بگذاريد.
نايب رئيس- آقا هر سه قوه كه اينجا گذاشته شده جاي پاي رهبر است.
موسوي تبريزي- همان طوري كه فرموديد نمايندةمستقيم امام را وقتي كاري كردند كه نتوانستند كاري بكند واي به حال نماينده غير مستقيم.
رباني شيرازي- شما قواي سه‏گانه را كه آورديد حوزة علميه يكي از وظايفش تبليغات است بايد نماينده تبليغات ديني در آنجا باشد اصلًا تبليغات دست حوزه علميه است، به مقتضاي شغلش بايد در آنجا باشد. مسأله ديگر اين‏كه صبح راجع به مسأله امر به معروف و نهي از منكر صحبت شد آن هم به مقتضاي شغلش يا نماينده هم بايد از آن باشد اگر آن سازمان را داشته باشيم كفايت از حوزه علميه را هم مي‏كند.
نايب رئيس- دوستاني كه موافق هستند نماينده رهبري اضافه شود در اين شورا لطفاً دستشان را بلند كنند (فقط بيست و هشت نفر از پنجاه نفر در جلسه حاضر دست بلند كردند). موافقت نشد توجه فرمايد اين اصل پيداست كه آن نماينده امام بيست و هشت نفر بيشتر طرفدار ندارند حالا دوستان مي‏بينند كه آن رأي نمي‏آورد. اگر اين اصل را آقايان به خاطر اين مسأله رأي ندهند بسيار خوب ما به رأي مي‏گذاريم با 30 يا 32 رأي رد مي‏شود و مي‏ماند همين‏طور مطلق، پس بنابراين بنده اصل رأي را مي‏خوانم و آقايان هم تكليف شرعيشان را بدانند (همهمه نمايندگان)
رباني شيرازي- برگردد به كميسيون.
نايب رئيس- ما اين قدر وقت نداريم كه برگردد به كميسيون، حالا موافقين با اين‏كه نمايندگان اين سه قوه اضافه نمايند و موافقين با رهبري و نمايندگان كاركنان يعني شوراي پنج نفري، دست بلند كنند (سي و يك نفر دست بلند كردند) موافقت شد، بنده اصل رأي را براي رأي‏گيري مي‏خوانم.
خزعلي- آقاي بهشتي وقتمان كم است يك مقدار اصلاحيات بكنيد بعد رأي بگيريد تا نماند براي بعد.
نايب رئيس- اصلاح ديگري ندارد جز اين‏كه آقايان يك عملشان اصرار دارند روي اين‏كه نماينده رهبري باشد و عده‏اي مي‏گويند نماينده رهبري نباشد.
طاهري اصفهاني- من هم كه اصرار دارم به همين رأي سفيد مي‏دهم.
نايب رئيس- خانم گرجي بفرماييد.
خانم گرجي- زير نظر قواي مشترك آيا از طريق شورا بايد اجرا بشود؟ اگر شوراي سه گروه سه نماينده است پس چرا در شهر خودش راديو و تلويزيون نبايد داشته باشند؟ اگر شورا باشد اشكال فني پيدا مي‏كند اينجا سخن‏هايشان را مي‏گويند و آنها هم به خاطر اشكالات فني‏
                        مشروح مذاكرات قانون اساسى‏جلسه‏67-51، ص: 1688
اجرا مي‏كنند.
يزدي- مسأله روشن است كه بحث مديريت راديو و تلويزيون است، راديو تلويزيون معمولي‏ترين مؤسسه است كه متعلق به همه گروه‏ها است و بلاشك دخالت دولت هم در آن لازم است بنابراين سه نماينده بايد باشد اگر آقايان قانع هستند كه نماينده امام باشد چه بهتر آن وقت اضافه كنيد و اگر آنهايي كه مي‏گويند نه، فكري مي‏كنيم آنها هم به اين رأي بدهند.
نايب رئيس- اجازه بفرماييد موافقان به اين‏كه بنويسيم «نمايندگان رهبري و مجريه و مقننه» دست بلند كنند (عده كمي دست بلندكردند) موافقت نشد.
رباني املشي- در شوراي عالي قضائيه وزير دادگستري را هم شامل مي‏شود.
نايب رئيس- نه آقا آن‏كه گفتيم در رأس قوةقضائيه وزير نيست گفتيم در رأس قوه قضائيه شوراي عالي قضائي است، اگر مي‏خواهيد مي‏نويسيم ولي عبارت را خراب مي‏كند (مكارم- توي پرانتز بگذاريد) اجازه بفرماييد بنده اصل 162 را براي رأي‏گيري مي‏خوانم:
اصل 162 (اصل يكصد و هفتاد و پنجم)- در رسانه‏هاي گروهي راديو و تلويزيون آزادي انتشارات و تبليغات طبق موازين اسلامي بايد تأمين شود، اين رسانه‏ها زير نظر مشترك قواي سه‏گانه قضائيه (شوراي عالي قضائي) و مقننه و مجريه اداره خواهد شد ترتيب آن را قانون معين مي‏كند.
لطفاً گلدان‏ها را براي رأي‏گيري ببريد.
 (اخذ رأي به عمل آمد و نتيجه آن به قرار ذيل اعلام گرديد).
نايب رئيس- نتيجه رأي را اعلام مي‏كنيم، عده حاضر در جلسه هنگام اخذ رأي پنجاه و نه نفر، شماره كل آراء پنجاه و نه رأي، موافق پنجاه و شش نفر، مخالف سه نفر، متنع هيچ، تصويب شد، تكبير (حضار سه مرتبه تكبير گفتند).
يك يادآوري تا آنجا كه در خاطره ماست امروز روز ميمون و مباركي است براي اين‏كه دستور جلسه همه‏اش تصويب شد.
پرورش- روز ولادت حضرت هادي است.
8- پايان جلسه‏
نايب رئيس- با اجازه دوستان جلسه را ختم مي‏كنيم.
 (جلسه ساعت هفده و سي و هشت دقيقه پايان يافت).
 (نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏67-51، ص: 1689
                        جلسة شصت و دوم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 10/ 15 دقيقه روز 16 آبان‏ماه 1358 هجري شمسي برابر با شانزدهم ذي‏حجه 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب‏
1- اعلام رسميت جلسه و بيانات قبل از دستور آقاي رشيديان.
2- طرح اصل 15
3- طرح و تصويب اصل 18 (اصل شصتم)
4- طرح و تصويب اصل 15 (اصل پنجاه و هفتم)
5- طرح و تصويب اصل 51 (اصل شصت و پنجم)
6- طرح و تصويب اصل 1/ 65 (اصل هفتاد و هشتم)
7- طرح و اصل 1/ 83
8- طرح و تصويب اصل 1/ 87 (اصل يكصد و يازدهم)
9- طرح اصل 2/ 87
10- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏67-51، ص: 1691
1- اعلام رسميت جلسه و بيانات قبل از دستور آقاي رشيديان‏
نايب رئيس- بسم الله الرحمن الرحيم‏
رسميت جلسه اعلام مي‏شود آقاي رشيديان بفرماييد.
رشيديان- بسم الله الرحمن الرحيم‏
بعد از هر انقلابي دشمن حملات خودش را متوجه اركان انقلاب مي‏كند اين يك فرمول طبيعي و بديهي است بعد از هر انقلابي معمولًا مردم حكومت و قدرت را به دست مي‏گيرند اين قدرت‏ها معمولًا به صورت كميته‏ها و به شكل پاسداران ظاهر مي‏شوند تا انقلاب را پاسداري نمايند. دشمن هم متوجه مي‏شود و اين حرفة اوست كه به حكم اساسي انقلاب پاسدار و كميته يا عناوين روبه‏رو شود، آنها را ترور مي‏كند، به آنها تهمت مي‏زند و حتي با اشاعه تهمت‏ها از زبان و از چشم دوست مي‏افتد و با زبان دوست تهمت مي‏خورد آن‏چه كه بر خط انقلاب است و آن‏چه كه در خط امام است و آن‏چه كه در خط امت است از بدو پيروزي نسبي انقلاب مورد تهاجم دشمن بوده است از كميته پاسدار و شوراي انقلاب و بازوان انقلاب و شخصيت‏هاي اصيل انقلابي هم ترور شده‏اند و هم ترور شخصيتي شده‏اند. اگر تاريخ انقلابات را ورق بزنيم مي‏بينيم دولت‏ها، حكومت‏هاي مردمي و انقلابي به محض اين‏كه روي كار آمدند كميته‏هايي كه نيروي خود مردم هستند آنها را تقويت مي‏كنند و هم اكنون در نيكاراگوئه حكومتي كه در روي كار هست دائماً توصيه مي‏كند كه كميته‏ها و بازوان انقلاب را روز به روز بايستي تقويت كرد اين يك مسأله بديهي و طبيعي است. يكي از اركان انقلاب ما مجلس خبرگان است، كه نمايندگان آن با نوشتن قانون اساسي سرنوشت آتيه و سرنوشت نسل‏هاي آينده مملكت را تعيين مي‏كنند. قانون اساسي به روابط و قوانين و مقررات گذشته خاتمه مي‏دهد. قانون اساسي ايران بر اساس مكتب اسلام جامعيت اسلام، روابط طاغوتي را به زباله‏دان تاريخي مي‏اندازد، قانون اساسي و اساس جامعيت اسلام، ضوابط اسلامي و موازين اسلامي جايگزين روابط غير انساني و ضد مردمي مي‏نمايد. گرسنگي بر اساس كتاب و سنت همة مقررات و روابطى كه جامعه را در فقر محروميت و گرسنگي و بيچارگي و استعمار و استبداد مي‏برد، هم آنها را در هم مي‏پيچد و نظامي نو، تازه، الهي بر اساس علم و تقوي جايگزين آن مي‏سازد اين است كه دشمن دستپاچه و نگران بوده است اين است كه دشمن باعجله و شتاب دسيسه و نيرنگ مي‏كند و از بدو شروع اين مجلس دسيسه‏ها و توطئه‏ها هر چه بيشتر اوج مي‏گيرد و كنار اين مملكت هر عنصر ناپاكي، آنهايي كه شناخته شده‏اند، عناصر معلوم الحال و وابسته به رژيم سيا و ساواك دست به دست هم داده با تجديد سازمان و جذب سازمان‏هاي جاسوسي آمريكا و اسرائيل و انگليس سعي كرده‏اند از اذهان عمومي را به زعم خود عليه اين مجلس بشورانند و مشوب كنند. متأسفانه به قول استاد دكتر شريعتي شهيد، شعار را دشمن طرح مي‏كند و روشنفكرنماي لوكس تكرار
                        مشروح مذاكرات قانون اساسى‏جلسه‏67-51، ص: 1692
مي‏كند و عنوان مي‏كند و دوست (يعني دوست نادان) آن را رواج مي‏دهد حتي آنها كه خود را در خط امام و اسلام و در صف مسلمين مي‏دانند از تهمت زدن و افترا بستن و مشوب كردن اذهان عمومي نسبت به انقلاب و مخصوصاً به مجلس خبرگان دست كمي از دشمنان نداشتند آنها كادر رهبري را و خط امام امت را كه روحانيت مبارز هست مورد حمله قرار داده‏اند اين‏كه اين طور من صحبت مي‏كنم به علت اين نيست كه بيشتر شما روحاني هستيد شما روحاني هستيد و در مقابل من قرار گرفته‏ايد اگر اين طور تصور بكنم، اين خودش شركت است اگر كسي اين طور بر اساس اين موجوديتي كه هست تظاهر كند واقعيت حقيقت را بعداً تاريخ نشان مي‏دهد كه باز به قول آن شهيد راه آزادي، زير يكي از اين قراردادهاي ننگين را يك آخوند از نجف برگشته، (اين يك تعبيري است كه او گفته است) و يك مرجع عاليقدر امضا نكرده است ولي در عوض زير تمام اين قراردادهاي استعماري بعضي دكترها و مهندسين، روشنفكرنماهاي غرب‏زده امضا كرده‏اند، و اساساً بعد از انقلاب مشروطيت، با رهبري مذهبيون و مسلمانان و مراجع عاليقدر همين غرب‏زده‏هاي از فرنگ برگشته، آنها كه همواره در كنار گود بوده‏اند و آنهايي كه هميشه در حال رفاه، امنيت و آرامش بودند برگشتند و با يك كودتا قدرت را از دست انقلابيون، از رنجيده‏ها، از زندان كشيده‏ها و از شكنجه ديده‏ها گرفتند. (با يك كودتا) اما نه با كودتاي نظامي بلكه با يك كودتاي نامرئي و با يك كودتاي خزنده و يا يك كودتاي روشنفكرانه (به اصطلاح روشنفكرانه) حكومت را گرفتند و هم اكنون با عنوان كردن شعار استعمار ديكتاتوري تحت عنوان نعلين ديكتاتوري آخوندي و ديكتاتوري ديني و مذهبي و استبداد مذهبي باز هم اين سياسي كارها كه نمي‏توان اسم آنها را سياستمدار ناميد، در صدد كودتا هستند، تا اين ملت را و اين امت را از كادر رهبري و امام جدا كنند و باز هم آن روزي فرا رسد كه اين ملت، كشور را دو دستي تحت نام حقوق بشر و غيره تقديم استعمار و تقديم اربابان خود نمايند. اما خوشبختانه امروز تا نهضت مشروطيت از زمين تا آسمات فاصله است اين ملت در اثر تجربيات تلخ تاريخي از نظر سياسي آگاه و بيدار و متنبه شده است، و اين است كه فريادشان بلند است، و همه‏جا به دنبال علماء با عمل روحانيت مجاهد و مبارز مخصوصاً رهبري امام مثل پروانه پر مي‏زنند و شعارشان اين است كه ما، مارگزيده هستيم و از طناب سياه و سفيد مي‏ترسيم و به قول مثال معروف كه مي‏گويند وقتي مي‏گويند كه چرا اعضاء مجلس خبرگان اكثراً روحاني هستند و نمايندگان مجلس خبرگان غالباً از قشر روحاني و علماي مذهبي هستند اين سؤال را بايستي از ملت عزيز ايران بكنيم نه از آقايان كه بيشتر ملت عزيز ايران در انتخاب مجلس خبرگان شركت كردند اغلب از اقشار كارگر و زحمت‏كش بوده‏اند نه از آقايان و نه از روشنفكرنماها، همه كساني كه به روحانيت و به مجلس خبرگان رأي دادند از طبقه كارگر، كشاورز، دانشجو، دانش‏آموز، دبيرستاني، دبستاني و از گروه‏هاي متعدد و مختلف بوده‏اند، از گروه خواهان استعمار و استبداد نبوده‏اند آنها مي‏گويند كه ما از ريسمان سياه و سفيد مي‏ترسيم عنان اختيار حكومت را به دست روشنفكران لوكس داديم آنها مسير نهضت مشروطيت را تا كودتاي رضاخاني و استبداد پسرش (محمدرضا) به انحراف كشاندند آنها از زبان آن باز شكاري و مرغ خانگي چنين نقل‏قول مي‏كنندكه باز شكاري به مرغ خانگي گفته ست اين همه آدميان كه به تو مي‏رسند و آب دانه مي‏دهند هوس گرفتن تو را مي‏كنند چرا از اين بام به آن بام مي‏پري؟ مرغ خانگي به باز شكاري جواب داد كه اگر تو مرغي را در تابه، بريان مي‏ديدي، اگر من‏
                        مشروح مذاكرات قانون اساسى‏جلسه‏67-51، ص: 1693
بام به بام، كوه به كوه پريدم؛ عشق اين ملك در نتيجه عشق اين ملت كه نتيجه تجربيات بر اساس واقعيت تاريخ است را آنها ديده‏اند كه همواره در صف مقدم مبارز مذهبيون علماء و دانشمندان اسلامي بوده‏اند، آن كساني كه مي‏گفتند «دين» افيون ملت است آنها كه در سال 1342 آن اصلاحات فريبنده‏وار و ديكتاتورگونه پسر رضاخان را تعقيب مي‏كردند و آن را اصلاحات ارضي مي‏ناميدند و آن عمل را عمل مترقي و يك قدم جلوتر به حساب مي‏آورند، امروزه الحمدلله حرف خودشان را پس گرفته‏اند، عوض كردند و مي‏گويند روحانيان و مذهبيون اينها براي مبارزه در مقابل ظلم و بي‏عدالتي خيلي خوب مي‏جنگند. تا زماني كه يك رژيم مستبد و متجاوز باشد اينها مي‏جنگند اما به محض اين‏كه به پيروزي نهايي رسيدند و رژيم منفور و منحط و مستبد را شكست دادند ديگر بعد از آن روحانيت برنامه‏اي ندارند چيزي و انديشه‏اي براي حكومت ندارد. گروه روحانيون و مذهبيون نمي‏توانند مملكت را اداره نمايند و اينها عاري از سياست مملكت‏داري هستند. از اول آنها مي‏گفتند «دين» افيون ملت است و حالا واقعيت دين و روحانيت براي آنها روشن شده و يقين حاصل كردند كه فقط و فقط روحانيت و مذهب بزرگ‏ترين سد و سنگري است در مقابل استبداد و استعمار و استثمار، ناچار حرف خودشان را بر اساس واقعيت عوض كردند. اما بايد به آنها نشان بدهيم ما به دنيا گفته‏ايم و وعده‏اي بزرگ داده‏ايم و ادعاي بزرگي كرده‏ايم با مفهوم كلمات‏
حكومت اسلامي عدالت اسلامي و بر اساس موازين قرآن كه مي‏فرمايند شما بهترين ملت و امتي هستيد كه خروج مي‏كنيد و خودتان را نشان مي‏دهيد و سرمشق جهان بشري قرار مي‏گيريد. بنابراين نبايد در عملتان مغرور بشويد در رابطه قدرتي كه به دست آورده‏ايم، كه اين قدرت نيست به دست آورده‏ايم بلكه قدرت خدايي است كه با لطف خداي متعادل به ملت برگردانده شده است نبايد در كارمان مغرور باشيم و نبايد در كارمان لحظه‏اي غفلت نماييم و بايد تا آنجا كه ممكن است آن مكتب مترقي اسلام و اين اصولي كه ارائه مي‏كنيم را متجلي سازيم. بنابراين من توصيه مي‏كنم كه به برادران عزيز چه در داخل اين مجلس و چه در خارج اين مجلس كه تشكيلات زمان انقلاب و طول انقلاب را از دست ندهند بايد دوباره انقلاب را سازماندهي كرد، بايد دوباره براي پيشبرد اين اهداف مقدس ملي، قلم‏ها را به دست گرفت و دشمن در مقابل انقلاب ما نه تنها جبهه خودش را از دست نداده است بلكه خيلي كوشيده است كه از گذشته هم بيشتر تقويت نمايد و بلكه تجديد قواي نموده و سازماندهي كرده است.
بنابراين، اين ما هستيم كه اسلحه قلم را و اين اسلحه سخن را كه مال ماست و در تاريخ فرهنگ عميقي بنا نهاده شده است بايد به دست بگيريم و درمقابل دشمني كه به طريق مختلف و نيرنگ‏هاي گوناگون براي تضعيف اين انقلاب كوشش و تلاش نموده‏و مي‏خواهد با دست زدن به چنين نيرنگ‏هاي پليد و با دست زدن به سلاح‏هاي گرم به آن مقاصد شوم و خبيث خودش برسد و انقلاب را خداي نكرده پس بزند و يا اين‏كه از هم متلاشي بكند پس آقايان، بر ماست كه درمقابل اين شياطين دست به دست هم داده و سنگر مقدس خودمان را هر چه بيشتر از پيش مستحكم‏تر بسازيم. اگر فعليت نكنيم وتحليل برويم و سِر بشويم آن وقت بايستي فاتحه اين انقلاب، نه فاتحه اسلام را هم بخوانيم. ما در يك برهه زماني حساس قرار گرفته‏ايم. حالا موقع شعار و تظاهرات نيست بلكه اكنون موقع عمل و كار جهاد سازندگي است. امروز مرحله بيداري است، وقتي رهبر عزيزمان با آن سن و سال در
                        مشروح مذاكرات قانون اساسى‏جلسه‏67-51، ص: 1694
شبانه‏روز بيش از دو ساعت يا كمتر و زيادتر نمي‏خوابد و استراحت نمي‏كند اين وظيفه ماست كه از امام امت پيروي نموده و دست به فعاليت بيشتري بزنيم. اي عالم و اي روحاني و اي فقيه، درست است كه من لياقت آن را ندارم كه شماها را پند و اندرز بدهم ولي قرآن شريف به ما ياد مي‏دهد و مي‏فرمايد: «وَتَوَاصَوْا بِالْحَقِّ وَتَوَاصَوْا بِالصَّبْرِ». «وَذَكِّرْ فَإِنَّ الذِّكْرَى تَنْفَعُ الْمُؤْمِنِينَ» هر مؤمني كوچك يا بزرگ مي‏تواند يادآوري كند. مؤمنين مانندبازوان و دست‏هاي يكديگرند اين اجازه را خدا به من داده است كه هشدار به برادران وخواهران خود بدهيم. اول خطاب به روحانيت، هر روحاني كه صداي مرا مي‏شنود و دلش براي اسلام مي‏طپد و احساس نسبت به اين انقلاب دارد و احساس مسؤوليت مي‏كند و براي انجام وظايفش احساس مسؤوليت مي‏كند و براي پيشبرد اين هدف مقدس براي رضاي خدا و براي ملت گام بر مي‏دارد، مبارزه مي‏كند و مبارزه كرده است بايد هوشيار باشيم و بايد دائماً خودمان را نسبت به پيروزي نهايي انقلاب بسازيم و اين راه را ان شاءالله تا آخر برسانيم. بايد خودمان را به سلاح زور مجهز نماييم بايد اخلاق خود را مخصوصاً روحانيت، بر اساس موازين اسلام بسازيم تا الگو براي جهان بشري شود. در خاتمه توجه شما را به بعضي مطالب و اكاذيب و شايعه‏پراكني‏هايي كه در روزنامه‏ها درج مي‏گرديد جلب مي‏كنم، متأسفانه ما فكر مي‏كرديم آنها، همان عده معدودي هستند اما ملاحظه مي‏كنيم بعضي از نوجوانان ما ناآگاهانه؛ كه بيشتر جنبه كنجكاوي دارد انتقادي مي‏كنند و اين تا اندازه‏اي خوب است. پپيشنهاد مي‏كنيم كه اولًا همه گويندگان مجلس خبرگان بعد از پايان قانون اساسي هر روز به يك شهر تشريف ببرند و قانون اساسي رابراي ملت تشريح نمايند كه آنها از ماهيت و محتوا و ازكيفيت آن مطلع باشند و روشن باشند، تا بدانند كه اسلام چه قوانين مترقي و مقدس دارد كه نه وابسته به شرق است و نه غرب، بلكه موازين اسلام مدون گرديده و در اختيار مردم است و نه وابسته به غرب است بلكه طبق موازين اسلام مدون گرديده و در اختيار مردم گذاشته شده است. دوم اين‏كه به آنهايي كه اهل قلم هستند و قلمي دارند، به آنها توصيه مي‏شود، قلم بردارند و در مقابل اين روزنامه‏ها و اين سمپاشي‏ها بنويسند، ولو اين‏كه موجز و مختصر باشد. حتي چرا ما خودمان روزنامه نداشته باشيم كه آن‏چه حقيقت دارد در روزنامه خودمان منعكس نماييم، چرا حوزه علميه قم و همچنين حوزه‏هاي ديگر علميه و جاهاي ديگر از خودشان نشريه‏هايي براي افشا و روشنگري نداشته باشد و همچنين توجه شما را به منطقه خوزستان كه بارها برادر عزيز جناب آقاي كيانوش اشاره‏اي فرمودند و همچنين جناب حجةالسلام كرمي فرمودند معطوف مي‏دارم كه ايشان و خودم در سفر اخير از آنجا برگشتيم با همه اين بودجه‏اي كه از نفت به خوزستان اختصاص داده‏اند، يعني يك روز پول نفت را به منطقه مذكور، منظور داشته‏اند، متأسفانه باز ديدم كه وضع زندگي مردم به همان چهره و همان صورت و روش سابق است. همان زن بيچاره بيابانگرد و همان مرد و زن بيچاره مشك را به دوش مي‏گيرد و هنور به آنجا كوچك‏ترين توجهي نشده است. بايد آقايان به درددل آنها برسيم و به درددل تمام اقشار مستضعف داروي مؤثري بگذاريم. اگر شوراي انقلاب صداي مرا مي‏شنوندكه در اين مورد پيشنهاد كرده‏ايم و باز هم پيشنهاد مي‏كنيم كه مسؤوليت و اين پست‏هاي حساس را به دست عناصر انقلابي واقعي در سراسر مملكت بگذاريد. افرادي كه خودشان دلسوخته و دلسوزند و متفكرند و پاي مكتب حقيقت سوخته‏اند. اين كارها و مسؤوليت‏ها و پست‏هاي حساس را به دست آنها بسپاريد. نه به دست بيگانه از مكتب و بيگانه از انقلاب‏
                        مشروح مذاكرات قانون اساسى‏جلسه‏67-51، ص: 1695
كه اساساً انقلاب را قبول ندارند، به دست آنهايى كه خيال مي‏كنند اين انقلاب كه صورت گرفته است يك انقلاب ساده است. و آنها خيال مي‏كنند كه يك انقلاب بعدي بايستي بيايد و آنها را نجات بدهد، و همچنين در پيش خودشان تبليغ مي‏كنند، اميد ملت ايران، من نمي‏دانم اين مطلب را يك آدم عادي و يا يك سرهنگ به چه جرأت مي‏تواند بگويد، اميد ملت ايران تنها امام خميني است، اميد ملت ايران تنها كادر رهبري است، ايدئولوژي، عامل مكتب و مذهب است و نه من اميد ملت ايران فقط امام خميني است و كادر رهبري، خدا آن روز را نياورد مادامي كه اين مرد زنده باشد و اميد است ايران نباشد كه «امام» است.
والسلام عليكم و رحمة الله و بركاته‏
منتظري- بسم الله الرحمن الرحيم- كاركنان مجلس بررسي قانون اساسي برحسب نوشته‏اي نوشته‏اند، همبستگي خودشان را و پشتيباني خودشان را از عمل انقلابي دانشجويان كه پيرو خط امام و رهبر بزرگ ملت ماست، اعلام كرده‏اند و تقاضا كرده‏اند كه اين پشتيباني و همبستگي آنان به سمع همه آقايان نمايندگان و همه ملت ايران اعلام بشود.
2- طرح اصل 15
نايب رئيس- بسم الله الرحمن الرحيم- دستور جلسه را آغاز مي‏كنيم. اصل 15 مطرح است كه قرائت مي‏شود.
 «اصل 15- قواي حاكم در جمهوري اسلامي عبارتند از: قوة مقننه، قوة قضائيه و قوة مجريه، كه تحت ولايت رهبري اعمال مي‏كردند. اين قوا مستقل از يكديگر مي‏باشند و ارتباط ميان آنها به وسيله رئيس‏جمهوري برقرار مي‏گردد».
نايب رئيس- اگر دوستان اجازه فرمايند و موافق باشند اين عبارتي را كه خدمتشان مي‏خوانم يك اصلاح خوبي است، اگر آقايان موافق‏اند. «زير نظر رهبري بر طبق اصول آينده اين قانون».
سبحاني- اينجا هم بايستي «زير نظر ولايت امر و امامت امت» باشد و زير نظر ولايت امر و امامت امت اعمال مي‏گردد.
نايب رئيس- ما هم همين را گفتيم «زير نظر ولايت امر و امامت امت بر طبق اصول آينده اين قانون» آقايان با اين عبارت موافق‏اند؟ (نمايندگان- بلي) آقايان اجازه فرمايند حالا كه اصلاح شد، ديگر روي آن صحبتي نشود و به رأي‏گيري گذاشته شود. اصل 15 را براي گذاشتن به رأي مي‏خوانم؛ بعضي از آقايان دوستان مثل اين‏كه تشريف نياورده‏اند.
سبحاني- آقاي مكارم و صافي مريض هستند.
عده‏اي از نمايندگان- آقاي دكتر بهشتي لطفاً تا آمدن همكاران دوستان اصل بعدي را مطرح بفرماييد تا آنها هم تشريف بياورند.
3- طرح و تصويب اصل 18 (اصل شصتم)
نايب رئيس- دو سه نفر از دوستان بايستي به اين زودي به جمع ما ملحق بشوند. پس اجازه بفرماييد حالا متن اصل 18 را مطرح و قرائت نمايند و روي آن هم بحث و بررسي بشود تا دوستان ما در جلسه شركت كنند. پس اگر موافقيد اصل 18 را بخوانيد و روي آن هم بحث‏
                        مشروح مذاكرات قانون اساسى‏جلسه‏67-51، ص: 1696
و بررسي بشود تا آقايان براي رأي تشريف بياورند. پس اصل 18 قرائت مي‏شود-
 «اصل 18- اعمال قوه‏مجريه از طريق رئيس جمهور و هيأت وزيران است».
نايب رئيس- روي اين اصل آيا در جلسه صبح بحث شده است يا نه؟ (نمايندگان- خير روي اين بحث نشده است) در اين اصل در جاهاي ديگر اشاره شده كه به رهبري اختياراتي داده شده است، درمورد ارتش هم گفته شده است.
سبحاني- مفهوم اين اصل نيست به آن نقص است كه اين مثل آن مي‏ماند كه در اصل 87 بگذاريم كه: 1) وظايف و اختيارات رهبري 2) نصب مقامات عالي چيست؟ 3) فرماندهي كل نيروهاي مسلح تحت نظر كيست؟ بنابراين بايستي نواقص اين اصل 18 برطرف گردد و تكميل بشود.
رحماني- اعمال قوه مجريه مثل اين‏كه گفته شده است از طريق قوه مجريه است و اين يك دور است و صحيح نيست كه قوه مجريه همان هيأت وزيران و رئيس جمهور است.
سبحاني- اين عنوان از طريق اشخاص است؟ جوابش را بدهيد.
نايب رئيس- اصل 88 تكليف اين اصل 18 را معين كرده است. بنابراين اصل 18 بايد با رعايت مفاد اصل 88 تنظيم شود (كرمي- بايد با در نظر گرفتن اصل 88 نوشته بشود) اصل 88 را براي دوستان مي‏خوانم- «پس از مقام رهبري رئيس جمهور عالي‏ترين مقام رسمي كشور است و مسؤوليت اجراي قانون اساسي و تنظيم روابط قواي سه‏گانه و رياست قوة مجريه را جز در مواردي كه مستقيماً به رهبري مربوط مي‏شود ...» بنابراين اگر اينجا ما بنويسيم «اعمال قوه مجريه در اموري كه مستقيماً به رهبري مربوط مي‏شود از طريق رئيس‏جمهور و هيأت وزيران است».
جوادي- اين اصل 15 كه بايد الان تصويب بشود، نبايد كه اين سه قوه زير نظر ولايت امر اجرا بشود لذا در آنجا مسأله رهبري مطرح نشده است.
نايب رئيس- ما وقتي در اصل 88 نوشتيم كه رياست قوة مجريه را جز در اموري كه مستقيماً به رهبري مربوط مي‏شود بر عهده دارد، ديگر بحثي نمي‏ماند. بنده مي‏گويم كه اصل 18 با اصل 88 كه قبلًا تصويب شده هماهنگ مي‏شود، بر عهده دارد اين «جز» بايد در اينجا بيايد و الا فرقي بين اين اصل و آن اصل هماهنگي نخواهد بود.
جوادي- اگر در اصل 18 بگوييم رئيس قوه مجريه رئيس‏جمهور را بايد استثناء بكنيم ولي در آنجا به عنوان يك مجرا و يك راه اعمال ذكر شده و در اصل 15 آمده كه تمام اين سه قوه زير نظر ولايت امر است بنابراين نيازي به استثنا نيست.
نايب رئيس- توجه فرماييد از اين طريق نيست، وقتي شما مي‏گوييد نصب رئيس ستاد يا فرماندار كل، اين ديگر از طريق آن هم نيست. پس بايد استثناء باشد چون قوه مجريه است.
رحماني- نظارت ولي امر از طريق رئيس‏جمهوري اعمال مي‏شود، اين زائد است و بايد اصلاح شود.
نايب رئيس- بنويسيم اعمال قوة مجريه جز در اموري كه در اين قانون مستقيماً بر عهده رهبري گذارده شده از طريق رئيس‏جمهور و هيأت وزيران است و اصل 18 را براي‏
                        مشروح مذاكرات قانون اساسى‏جلسه‏67-51، ص: 1697
رأي‏گيري مي‏خوانيم:
اصل 18 (اصل شصتم)- اعمال قوة مجريه در اموري كه در اين قانون مستقيماً بر عهده رهبري گذارده شده از طريق رئيس‏جمهور و هيأت وزيران است.
 (اخذ رأي به عمل آمد و نتيجه به شرح زير اعلام شد).
نايب رئيس- عده حاضر در جلسه هنگام رأي‏گيري پنجاه و پنج نفر، تعداد كل آراء پنجاه و پنج رأي، موافق چهل و هشت رأي، مخالف سه رأي، ممتنع چهار رأي، تصويب شد. تكبير (حضار سه مرتبه تكبير گفتند).
4- طرح و تصويب اصل 15 (اصل پنجاه و هفتم)
نايب رئيس- اصل 15 را براي رأي‏گيري مي‏خوانم:
اصل 15 (اصل پنجاه و هفتم)- قواي حاكم در جمهوري اسلامي عبارتند از:- قوه‏مجريه، قوه قضائيه و قوه مقننه، كه زير نظر ولايت امر و امامت امت بر طبق اصول آينده اعمال مي‏گردند. اين قوا مستقل از يكديگرند و ارتباط ميان آنها به وسيله رئيس‏جمهور برقرار مي‏شود.
 (اخذ رأي به عمل آمده و نتيجه به شرح زير اعلام شد).
نايب رئيس- عده حاضر در جلسه هنگام رأي پنجاه و شش نفر؛ تعداد كل‏آراء پنجاه و شش رأي، موافق پنجاه و يك رأي، مخالف يك رأي، ممتنع چهار رأي، بنابراين تصويب شد. تكبير (حضار سه مرتبه تكبير گفتند).
ملاحظه مي‏كنيد اين اصولي كه الان تصويب مي‏شود اينها از اول ناتمام مانده بود. در حقيقت ما بررسي قانون اساسي را تمام كرده‏ايم فقط در اثناء برخي از اصول بود كه اتخاذ تصميم درباره آنها موكول مي‏شده به اتخاذ تصميم درباره اصول بعد از آنها، حال توانسته‏ايم درباره اصول بعد از آنها رأي بگيريم اين است كه اظهارنظر و رأي‏گيري درمورد اينها اصول آسان شده و روي آنها قبلًا مفصل بحث شده است. علاوه بر اين‏كه امروز صبح ساعت‏ها پيرامونش بحث شده مخصوصاً اين اصل 18 كه مربوط به اصل 88 مي‏شد كه توانستيم به راحتي تكميل و تصويب بكنيم و نيز اصل پانزده، اكنون اصل 31 خوانده مي‏شود.
 «اصل 31» مطبوعات و نشريات آزاد است و غير از كتب و نشريات مضره اسلام به دين اسلام يا استقلال و امنيت كشور يا عفت عمومي يا مشتمل بر نشر اكاذيب و ترويج فساد يا اهانت به مقدسات ديني و آبرو و حيثيت اشخاص جرائم مطبوعاتي و كيفيت رسيدگي به آنها را قانون معين مي‏كند.
نايب رئيس- آقاي جوادي (جوادي- سؤالي دارم) آقاي بني‏صدر (بني‏صدر- مخالف هستم) آقاي رحماني (رحماني- تذكري دارم) آقاي نوربخش (نوربخش- مخالف هستم) آقاي رشيديان (رشيديان- تذكر دارم) آقاي يزدي (يزدي- اصلاح عبارتي) آقاي دكتر قائمي (دكتر قائمي- تذكر دارم) آقاي موسوي زنجاني (موسوي زنجاني- تذكر دارم). آقاي علي تهراني (علي تهراني- موافق) آقاي پرورش (پرورش- تذكر) آقاي بشارت (بشارت- مخالف) آقاس عضدي (عضدي- مخالف) آقاي خامنه‏اي (خامنه‏اي- تذكر) آقاي موسوي تبريزي (موسوي تبريزي- موافق) آقاي موسوي اردبيلي (موسوي اردبيلي-
                        مشروح مذاكرات قانون اساسى‏جلسه‏67-51، ص: 1698
مخالف) آقاي موسوي اصفهاني (موسوي اصفهاني- تذكر) آقاي غفوري (غفوري- مخالف) آقاي رباني شيرازي (ربانى شيرازي- تذكر دارم) آقاي هاشمي‏نژاد (هاشمي‏نژاد- باشكل عبارت مخالفم) آقاي تهراني‏
تهراني- اگر اجازه بفرماييد اين اصل را بگذاريم براي آخر جلسه زيرا بحث زيادي دارد.
5- طرح و تصويب اصل 51 (اصل شصت و پنج)
نايب رئيس- با اجازه دوستان بررسي اين اصل را به آخر جلسه موكول مي‏كنم. حالا اصل 51 رامي‏خوانم-
 «اصل 51- پس از پايان انتخابات مجلس شوراي ملي با حضور دو سوم مجموع نمايندگان كه رسميت مي‏يابند و تصويب لوايح آيين‏نامه مصوب داخلي انجام مي‏گيرد مگر در مواردي كه در قانون اساسي نصاب خاص تعيين شده باشد».
برا ي تصويب آيين‏نامه داخلي موافقت دو سوم از مجموع لازم است.
نايب رئيس- آقاي فوزي بفرماييد.
فوزي- اينجا نوشته‏ايد پس از پايان انتخابات، مجلس تشكيل مي‏يابد ممكن است در يك شهر به مناسبت نامساعد بودن اوضاع انتخابات انجام نگيرد يا از نظر امنيتي انتخابات تمام نشود آن وقت لازمه‏اش اين است كه مخصوصاً در دور اول مجلس تشكيل نشود براي اين مورد وضع كردستان را مي‏توانيم در حال حاضر مثال بزنيم.
نايب رئيس- مي‏توانيم بنويسيم پس از برگزاري انتخابات كه ديگر اين مفهوم را نداشته باشد و دغدغه‏اي به وجود نياورد. دوستان موافقيد اين را «برگزاري» بنويسيم (بعضي از نمايندگان- بلي)
فوزي- پس بهتر است بنويسيم «به نحوه تصويب لوايح» نه تصويب لوايح.
نايب رئيس- بسيار خوب اگر عبارت به همين شكل باشد بهتر است، ديگر نحوه را اضافه كردن نيازي ندارد اگر بگويند نماز طبق احكام شرع انجام مي‏شود يعني چه؟ اين هم همان طور است و عيبي ندارد و اشكالي ايجاد نمي‏كند آقاي سبحاني.
سبحاني- در هيچ مجمعي و مجلسي چنين چيزي نيست، اهميتي ندارد.
سبحاني- براي اين‏كه هيأت رئيسه برگزيده اكثريت باشد نه برگزيده پنجاه و يك نفر يا چهل و نه نفر.
يزدي- عبارت اين است كه مگر مواردي كه در قانون اساسي نصاب تعيين شده باشد بايد بنويسيم نصاب خاصي تا درست شود.
نايب رئيس- اين جمله «مگر در مواردي كه نصاب تعيين شده باشد» اين موارد در كجا است؟
نايب رئيس- در اصل بعد از اصل 1- 65 است و در اصل‏هاي بعدي هم هست.
رحماني- خوب طبق آيين‏نامه مصوب داخلي شامل نصف به اضافه يك هم هست پس‏
                        مشروح مذاكرات قانون اساسى‏جلسه‏67-51، ص: 1699
اينجا اكثريت مطابق ندارد. (نايب رئيس- پس شما مخالفيد؟) عرض مي‏كنم كه اكثريت به معناي نصف به اضافه يك را اجازه بدهيد اين درست است.
نايب رئيس- آقاي رشيديان.
رشيديان- يكي اين‏كه دو سوم مجموع نمايندگان، منظور نمايندگان در مركز است يا شهرستان‏ها؟
نايب رئيس- خير مجموع نمايندگان در تمام مملكت كه انتخاب شده‏اند يعني دو سوم كل نمايندگان منتخب.
رشيديان- ديگر اين‏كه تمام جلسه مجلس شوراي ملي يا دو سوم رسميت پيدا مي‏كند يا فقط جلسه اول؟
نايب رئيس- تمام جلسات- دوستان اجازه بفرماييد كه ممكن است ابهام داشته باشد يعني دو سوم دويست و هفتاد نفر مي‏شود يكصد و هشتاد نفر با اين‏كه دو سوم نمايندگان انتخاب شده، چون اگر ده نفر، هشت نفر انتخاباتشان به اشكالي برخورد كند تكليف چيست؟ نظر دوستان چيست؟ مثلًا اگر دويست و پنجاه نفر هم انتخاب شده‏اند و انتخاب بيست نفر به اشكال برخورد كرده از آن دويست و پنجاه نفر بايد يكصد و هشتاد نفر حاضر باشند تا مجلس رسميت پيدا كند يك وقت است مي‏خواهيد بگوييد اگر دويست و پنجاه نفر انتخاب شده دو سوم دويست و پنجاه نفر يعني يكصد و شصت و هفت نفر؟ (پرورش- اينجا مجموع نوشته شده است) پس بايد بنويسيم دو سوم مجموع نمايندگان انتخاب شده، اجازه بفرماييد اول اين سؤال مشخص بشود (علي تهراني- ممكن است بعداً به جمعيت تهران تعداد زيادي اضافه شود آن وقت ممكن است اين حرف شما ايجاد اشكال كند) هيچ اشكالي ندارد. ده سال ديگر مي‏شود دويست و نود نفر را حساب مي‏كند و اشكالي هم ندارد ما مي‏گوييم ممكن است در يك انتخاباتي سه نفر نماينده امكان انتخاباتشان فراهم نباشد.
طاهري خرم‏آبادي- آنهايي كه انتخاب نشده‏اند كه نماينده نيستند پس قهراً منحصر مي‏شود در تعداد انتخاب‏شدگان.
رباني شيرازي- اگر حد نصاب براي تصويب لوايح در اينجا ذكر بشود بهتر است.
نايب رئيس- اين را خود آيين‏نامه مجلس آينده مشخص خواهد كرد احتياجي نيست كه در قانون اساسي مشخص شود آقاي موسوي زنجاني بفرماييد.
موسوي زنجاني- بنده در اين مورد آيين‏نامه داخلي دو سوم مجلس خواستم بگويم كه اين حد نصاب زياد است.
نايب رئيس- اجازه بفرماييد به نظرم اشكال ناشي از اين كلمه است. اشكال مربوط به اين كلمه «مجموع» است كه نوشته است براي تصويب آيين‏نامه داخلي موافقت دو سوم نمايندگان حاضر لازم است نه مجموع نمايندگان يعني اگر مجلس با يكصد و هشتاد نفر رسميت پيدا مي‏كند آن وقت براي آيين‏نامه بايد يكصد و هشتاد رأي داشته باشيم اين بايد باشد. اگر يكصد و هشتاد نماينده داريم و دو سوم يكصد و هشتاد نفر كافي است، منظور آقايان هم علي القاعده همين بوده است براي تصويب آيين‏نامه داخلي دو سوم حاضرين لازم است.
موسوي تبريزي- اگر نمايندگان دويست و هفتاد نفر باشند و يكصد و بيست نفر در
                        مشروح مذاكرات قانون اساسى‏جلسه‏67-51، ص: 1700
مجلس حاضر شد، هشتاد نفر براي تصويب آيين‏نامه داخلي كافي است؟
نايب رئيس- ما الان نوشتيم رسميت جلسه با يكصد و هشتاد نفر، آن وقت معنايش اين است كه اگر يكصد و هشتاد نفر هستيد يكصد و بيست هزار نفرشان كه رأي دادند براي تصويب آيين‏نامه كافي باشد. (موسوي تبريزي- اگر نصف هم كنترل رأي دادندكافي است) خير آقا گفتم از دويست و هفتاد نفر يكصد و هشتاد نفر حاضر باشند حالا اصل 51 را براي رأي‏گيري مي‏خوانم كه‏
اصل 51 (اصل شصت و پنجم)- پس از برگزاري انتخابات جلسات مجلس شوراي ملي با حضور دو سوم كه جموع نمايندگان رسميت مي‏يابد و تصويب طرح‏ها و لوايح طبق آيين‏نامه مصوب داخلي انجام مي‏گيرد مگر در مواردي كه قانون اساسي بر نصاب خاصي تعيين شده باشد براي تصويب آيين‏نامه داخلي موافقت دو سوم حاضرين لازم است.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري عده حاضر هنگام اخذ رأي پنجاه وهفت نفر، شماره كل آراء پنجاه و هفت رأي، موافق پنجاه و شش رأي مخالف هيچ، ممتنع يك رأي، بنابراين تصويب شد. تكبير (حضار سه مرتبه تكبير گفتند).
6- طرح و تصويب اصل 1/ 65 (اصل هفتاد و هشتم)
نايب رئيس- اصل 1/ 65 مطرح است كه قرائت مي‏شود:
 «اصل 1/ 65- اصلاحات جزئي خطوط مرزي تعيين حدود در صورتي كه به استقلال و تماميت ارضي كشور لطمه نزند، با تصويب سه چهارم مجموع نمايندگان مجلس شوراي ملي امكان‏پذير است».
يزدي- بحثي ندارم.
سبحاني- كلمه اسلام را بگذاريد.
نايب رئيس- آقاي هاشمي‏نژاد بفرماييد (هاشمي‏نژاد- مخالفم) آقاي سبحاني بفرماييد.
سبحاني- كلمه تعيين حدود با كلمه تماميت ارضي منافات دارد اگر تماميت ارضي مشخص است، تعيين حدود يعني چه؟ اگر تعيين حدود مي‏كنيد، معلوم مي‏شود تماميت ارضي مشخص نيست، اين كلمه تعيين حدود بايد برداشته شود.
نايب رئيس- به نظر مي‏رسد كه تذكر به جايي است برايش، اين‏كه در حقيقت معنايش همان اصلاحات جزئي است، پس بنويسيم «اصلاحات جزئي خطوط مرزي در صورتي كه به استقلال و تماميت ارضي ...» به نظر مي‏رسد كه اين عبارت مي‏خواهد يك معني ديگري را برساندكه مراد آقايان نيست.
منتظري- اصل تفضيلي است.
سبحاني- نه آقا تماميت سازگار نيست.
دكتر رضايي- يك نقشه هوايي در هر كشوري وجود دارد كه حتي سانتي‏مترش هم مشخص شده است، منتها از نظر مصداق كه آيا اين حد است، احتياج به كارشناساني از دو طرف دارد كه تطبيق بكنند با آن نقشه هوايي، تعيين حدود از ضروريات اصلاحات است،
                        مشروح مذاكرات قانون اساسى‏جلسه‏67-51، ص: 1701
بدون تعيين حدود اصلاحات جزئي معني ندارد (تهراني- ضرر ندارد بگذاريم).
دكتر قائمي- در اصلاحات، حد جديدي معين مي‏شود ولي تعيين حدود ...
نايب رئيس- اين ديگر احتياجي نيست اين اصل موهم است اگر اين اصل باشد براي يك معني ديگر هم ابهام به وجود مي‏آورد، ولي اگر نباشد الزاماً فهميده مي‏شود (رحماني- گاهي مثل چرم گاو حسن صباح مي‏شود) آقاي حيدري بفرماييد (حيدري- با اين تعبيرات مخالفم و صبح هم مطالبي عرض كردم) خانم گرجي بفرماييد (خانم گرجي- اين جزئي بودن را چه كسي مي‏تواند تشخيص بدهد) خود آن سه چهارم نمايندگان مجلس تشخيص مي‏دهند (خانم گرجي- تشخيص جزئي بودن را چه كسي مي‏داند) آن را هم آنها تشخيص مي‏دهند يعني اگر مفهومي است ... (پرورش- اگر مرجعي باشد ديگر اشكالي ندارد) آقاي عضدي بفرماييد (عضدي- موافقم) آقاي فوزي بفرماييد (فوزي- اصلاحات با تعيين حدود چه فرق دارد) گفتم حدود نمي‏خواهد، اصلاحات جزئي كافي است آقاي موسوي جزايري بفرماييد.
موسوي جزايري- من با اين كلمه «جزئي» مخالفم چون در خود معني اصلاح جزئي بودن و مضر بودن نهفته است و با توجه به اين‏كه اضافه شده كه به استقلال و تماميت ارضي كشور لطمه نزند».
نايب رئيس- اين‏كه مخالف آن نيست، لااقل آن را روشن مي‏كند.
موسوي جزايري- مستهجن است، اصلاح يعني خوب كردن و اين منافات دارد با اصلاح.
نايب رئيس- ان شاءالله اميدوارم به خاطر اين‏كه ديگران مستهجن نمي‏دانند، شما رأي ممتنع يا كبود ندهيد. آقاي رباني شيرازي بفرماييد.
رباني شيرازي- موافقم و بايد هر دو جمله باشد، هم جزئي و هم استقلال و تماميت.
نايب رئيس- «استقلال و تماميت» كه هست، «تعيين حدود» قرارشد نباشد. آقاي دكتر غفوري بفرماييد.
گلزاد غفوري- اگر مستلزم جدا شدن چيزي باشد چون از آن سوء استفاده مي‏شود خيلي خطرناك است، بايد حتماً به آراء عمومي گذاشته شود.
نايب رئيس- خوب معلوم است كه مستلزم جدا شدن نيست، اصلاحات جزئي است. (منتظري- قيد تماميت ارضي» دارد).
گلزاده غفوري- اصلاحات جزئي در تفسيري كه بعدها مي‏شود ممكن است مورد سوء استفاده واقع شود.
نايب رئيس- نوشته «به استقلال و تماميت ارضي كشور لطمه نزند» پس معلوم مي‏شود كه شما مخالفيد. (گلزاده غفوري- بلي مخالفم) آقاي هاشمي‏نژاد به عنوان مخالف صحبت مي‏كنند وآقاي عضدي به عنوان موافق، آقاي هاشمي‏نژاد بفرماييد.
هاشمي‏نژاد- مسأله مرزها مسأله‏اي است كه افراد ملت ايران نسبت به آن حساسيت زيادي دارند و بايد هم چنين باشد شبيه اين اصل را در پيش‏نويش قانون اساسي هم داشتيم و در جلسات بحث آزادي كه من در شهرستان‏ها قبل از انتخابات مجلس خبرگان داشتم مي‏ديدم كه مردم به جهتي كه گفتم به اهميت صورت، حساسيت عجيبي نشان مي‏دادند و به خصوص با
                        مشروح مذاكرات قانون اساسى‏جلسه‏67-51، ص: 1702
توجه به اين‏كه كلمه «به استقلال مملكت و تماميت ارضي لطمه نزند» چيزهايي بوده كه در گذشته هم داشتيم و ديديدم كه رژيم سوء استفاده كرد و درمصالحه با عراق ده‏ها كيلومتر از قسمت‏هاي حساس مملكت را در اختيار آنها قرار داده و يك معامله سياسي كرد. پس استقلال و تماميت ارضي نمي‏تواند كافي باشد. حتي مسأله كلمه جزئي و تغييرات جزئي هم كافي نيست چون تشخيص اين‏كه جزئي چه چيز است و چه چيز نيست خودش مسأله‏اي است.
چون معلوم نيست و مي‏توانند از آن عليه مملكت استفاده كنند ولو پاي مجلس در كار باشد چيزي كه من پيشنهاد كردم اين است كه اصل به اين صورت نوشته شود كه «هر گونه تغيير در مرزهاي كشور ممنوع است» اين اصل اوليه است، و البته در مواقعي است كه تغييرات جزئي و مطابق با مصالح كشور باشد و موجب از دست دادن يك طرف هيچ قسمتي از خاك كشور نباشد اين يك طرف به خاطر اين است كه گاهي ممكن است در رابطه براي اصلاحات مرزي با يك كشور مصلحت باشد كه ما يك تپه‏اي را كه متناسب با وضع آنها است به آنها بدهيم و يك تپه‏اي را در مقابل بگيريم، اين است كه مسأله قيد يك طرفه مطرح شد، كه موجب از دست دادن يك طرفه قسمتي ازخاك كشور نباشد. آن هم تازه به شرط اين‏كه سه چهارم نمايندگان مجلس شوراي ملي تصويب كند در آن صورت اصلاح‏پذير است. پس اول ممنوعيت است و بعد از اصلاحات جزئي است و تازه اصلاحات جزئي يك طرف نمي‏تواند باشد بايد به تصويب سه چهارم اعضاء مجلس شوراي ملي هم برسد.
نايب رئيس- پس كافي است بنويسند در صورتي كه يك طرفه نباشد و به استقلال و تماميت ارضي كشور لطمه نزند.
هاشمي‏نژاد- پيشنهاد مي‏كنم حداقل سطر اول را اضافه بفرماييدكه «هر گونه تغيير در مرزهاي كشور ممنوع است» اين عكس‏العمل دارد و من برخوردكرده‏ام و به من سفارش كرده‏اند ...
رحماني- اصلًا لازم نيست، حذف كنند.
نايب رئيس- آقاي رحماني معنايش اين است كه بعداً با يك قانون عادي و با اكثريت عادي مي‏توانند اين تغييرات را بدهند چون وقتي اصلي نيست يعني دست قوة مقننه و مجريه باز است اين است كه حذف اين اصل‏ها كاري صورت نمي‏دهد بلكه بودن اين اصل‏ها براي محكم كردن است، اگر هم بخواهند بنويسند هر گونه تغيير ممنوع است بعد در يك جزئي يك اصلاح جزئي پيش مي‏آيد كه به سود مملكت هست، بنابراين بايد راهي باشد و اين بيان آقاي هاشمي‏نژاد خوب است كه يك طرف نباشد و بنويسند «اصلاحات جزئي خطوط مرزي در صورتي كه يك طرف نباشد» آقاي عضدي به عنوان موافق صحبت مي‏كنند.
طاهري اصفهاني- كلمه «يك طرف» نباشد، اشكال را رفع نمي‏كند، اگر مسأله به همين بياني كه فرمودند اشكال دارد ولو دو طرفه هم بگذاريد، ممكن است مواجه اشكال بشويد، مي‏دهند و مي‏گيرند اما چه مي‏دهند و چه مي‏گيرند؟ (نايب رئيس- پيشنهاد شما چيست؟) پيشنهاد اين است كه بايد تغيير خطوط را به آراء عمومي بگذاريد.
نايب رئيس- يعني اگر اصلاح جزئي مي‏خواهند بكنند يك مقدمات ...
طاهري اصفهاني- آقا مسأله مرز است، خطوط مرزي است استقلال و تماميت ارضي‏
                        مشروح مذاكرات قانون اساسى‏جلسه‏67-51، ص: 1703
مطرح است (سبحاني- تعليق به محال است).
نايب رئيس- آقاي حيدري بفرماييد.
حيدري- ضرري كه به استان ايلام رسيد به واسطه همين اصلي است كه قبلًا بوده و از آن سوء استفاده كردند براي اصلاحات مرزي .... اگر اجازه مي‏فرماييد جريان را عرض كنم. (هاشمي‏نژاد- مطلب جالبي دارند).
نايب رئيس- بفرماييد آقاي حيدري (رباني املشي- آنهايي كه مخالفند بايد راه نشان بدهند) مي‏گويند يك راه‏حل، همه‏پرسي است.
حيدري- درچهار سال قبل، رژيم طاغوتي به عنوان اصلاح با دولت همسايه عراق كه وسائل اصلاح‏شان در الجزاير فراهم شد، به عنوان اصلاحات مرزي ولي در واقع به عنوان رشوه در قبال آشتي با دولت عراق با يك نفر نماينده از طرف دولتي كه واسطه بود و چند نفر افسر از طرف دولت عراق و چند نفر از افسران رژيم طاغوتي سرسپرده آمدند آنجا (وقتي بودكه كسي نمي‏توانست نفس بكشد) و درمناطق مرزي كه در حدود سيصد كيلومتر طول دارد (البته شنيديم در مناطق ديگر هم كه جزء ايلام نيست مثل اهواز و كرمانشاه، قصر شيرين و غيره هم اين طول بوده است) و عرض آن در بعضي جاها در حدود پانصد كيلومتر ودر بعضي جاها تا چهل كيلومتر مي‏رسيد. اراضي و مراتع دامدارها وكوهستان‏هاي استراتژيكي جنگي را كه خيلي لازم و ضروري و حياتي است براي كشور، به عنوان وجه المصالحه قبول كردند و آنجاها را نقشه‏برداري كردند و علامت مرزي گذاشتند و پاسگاه‏هاي مرزي گذاشتند و تازه پاسگاه‏هاي مرزي قبلي كه حدود چهل سال قبل معين شده بود در آن موقع هم مقداري از خاك ايران را جزو خاك عراق برده بودند و اين به واسطه اين بود كه بعد از جنگ بين‏الملل اول كه دولت بريتانيا تسلط بر اي ممالك اسلامي داشت هر طوري دلش مي‏خواست به منفعت سياست خودش عمل مي‏كرد و اراضي يك كشور را به مملكت كشورهاي ديگر مي‏داد و همچنين در اين مناطق كه فعلًا جزو خاك عراق است، آثار ششصد سال قبل را داريم و ثابت هم مي‏كنم و آثار زيرزميني هم موجود است ولي آنها بعد از جنگ بين‏المللي اول در زمان رضاي خبيث اين را تحويل دولت عراق دادند (يعني تحويل دولت بريتانيا دادند) گذشته از آن اقدام اخير هم باعث شد كه مراتع تقريباً بيست، بيست و پنج هزار خانوار دامدار آنجا مصالحه شود و چنان‏چه اين قسمت به دست دولت عراق بيافتد. دامدارها از بين مي‏روند. لهذا تا حالا مردم خودشان نگذاشتند و نمي‏گذارند ولو اين‏كه همه زن و بچه‏ها مردشان را از دست بدهند و مناطق مرزي را كاملًا محافظت كرده‏اند و مي‏كنند و خواهند كرد (نايب رئيس- آفرين) از اين طور اصول، اين‏طور سوء استفاده مي‏برند و بنده كه نماينده آن استان هستم و تقريباً نيم ميليون جمعيت هستند سفارشي كه به من كردند راجع به همين مسأله بوده كه بيايند و اين آثار طاغوتي را از بين بردند و دولت اقدامي بكند و اگر نكرد ما خودمان مي‏كنيم. همين‏طوري كه سال‏هاي سال مرز را نگهداري كرده‏اند باز هم مي‏كنند (مگر آن وقتي كه زور طاغوت بوده) و حالا كه حكومت اسلامي و جمهوري اسلامي شده و مردم هم پيرو امام هستند و ان شاءالله اين جمهوري اسلامي روز به روز پيشرفت بكند و در تمام ممالك اسلامي يد واحد بشوند و اتحاد پيدا بكنند و اين مرزها از بين برود كه آن وقت ديگر مسأله مرز مطرح نيست ولي مادامي كه مرزي باشد به هيچ عنوان راضي نيستم كه به اين اصل و نه غير از اين ولو اين‏كه تصويب هم بشود ولو تمام وكلا
                        مشروح مذاكرات قانون اساسى‏جلسه‏67-51، ص: 1704
رأي بدهند، يك متر و يك وجب از خاك ايران در آن مناطق را ما نمي‏گذاريم به دست ممالك ديگري بيافتد ولو به عنوان اصلاح باشد (نمايندگان- احسنت، احسنت) يك چاه‏هاي نفتي آنجا هست كه اينها به خواهش و التماس پيرمردهاي دامدار آمدند و خواهش كرده‏اند كه اقلًا اين علامت و اين پاسگاهي كه مي‏خواهند در عراق بگذارند، در سر چاه‏هاي نفت نگذارند و پانصد متر، آنطرف‏تر برده‏اند و علامت گذاشته‏اند يعني چه، يعني هر وقت بخواهند، اين چاه‏هاي نفت ايران را ببرند؟ همچنان كه امروزه به من تلقي كردند، فرمانده ژاندارمري امروز به من تلفن كرد، در منطقه مهران و موسيان و دهلران كه چاه نفت دارد، در آن طرف مرز عراق كه نزديك اينجا است، دارند چاه مي‏كنند و نفت را استخراج مي‏كنند (البته هم چندتا چاه داشت) و همين چاه‏هايي كه در دره اين طرف (صالح‏آباد) هست، و هنوز ايران از آنها بهره‏برداري نكرده است، را آورده است پانصد متر اين طرف و اين‏طور اين رژيم طاغوتي به مردم و ملت و تماميت ارضي مملكت خيانت كرده است و يكي از اين جنايات و شكاياتي كه ما به دولت و به امام داريم اين است كه اگر اين خبيث آمد، يكي از جناياتي كه كرده همين اقداماتي است كه در اين مرزها كرده است. با اين وصف خواهش مي‏كنم كه اين اصل نباشد استدعا مي‏كنم كه يك اصلي بگذاريم كه در تمام مناطق مرزي تجديد بشود يعني در آنجاهايي كه در زمان طاغوت به اسم اصلاحات مرزي به همسايه داده‏اند، تجديد نظر بشود و معلوم شود چقدر خيانت كرده و چقدر از اين مرزها را به همسايه‏ها داده كه وجه المصالحه قرار دهد بين خودش و پدرش از يك طرف و همسايه‏ها از طرف ديگر ...
نايب رئيس- هم مردم متعهد و حاضر و آگاه ما و هم نمايندگان عزيز بدانند كه هيچ فردي حاضر نيست كه يك وجب از خاك كشور از دست مردم ربوده بشود. فعلًا مسأله‏اي كه هست اين است كه آيا براي يك كشور اصولًاٌ ضرورت اصلاح مرز پيش مي‏آيد يا نمي‏آيد، مي‏گويند بگويم همه‏پرسي ممكن باشد كه اين كار دشوار است و البته باز هم معنايش اين است كه ضرورت پيش مي‏آيد. يك وقت هم هست كه مي‏گوييم اصلًا ضرورت پيش نمي‏آيد، آن وقت اينجا بايد يك اصلي بگذاريم كه هر گونه تغيير مرزي به طور كلي ممنوع است اين‏كه هيچ اصلي نباشد معني ندارد اگر اصلي باشد، خيانت است و يك اصل بايد باشد، يا بگويد به طور كلي ممنوع است اگراحساس مي‏كنيد كه هيچ تغييري مرزي هيچ وقت ضرورت پيدا كند، يا اگر فكر مي‏كنيد اجمالًا گاهي پيش مي‏آيد كه ضرورت پيدا مي‏كنند (چون مخصوص ايران كه نيست در دنيا اين مسائل مرزي فراوان بوده و در روزنامه هم مسائلش را مي‏خوانيد) در اين صورت بايد يك راهي را پيشنهاد كرد كه اين راه با تصويب سه چهارم نمايندگان است يا سه چهارم نمايندگان يا نود درصد نمايندگان است و يا همه‏پرسي است اگر راه سومي هم به نظر مي‏رسد بفرماييد.
هاشمي‏نژاد- پيشنهاد بنده را مطرح كنيد كه اصل بر ممنوعيت است و تغييرات جزئي ...
نايب رئيس- نه آقا پيشنهاد حل نمي‏كند آقاي طاهري مي‏گويند كه ... (تهراني- گاهي واقعاً ضرورت پيدا مي‏شود كه اگر اين كار نشود، ايراد مي‏شود) آقاي عضدي بفرماييد.
عضدي- بسم الله الرحمن الرحيم، چيزهايي كه من مي‏خواستم بگويم آقاي بهشتي به عنوان موافق توضيح دادند و همان مطالبي بود كه من مي‏خواستم به عرض برسانم و نكته‏اي را كه‏
                        مشروح مذاكرات قانون اساسى‏جلسه‏67-51، ص: 1705
ضروري مي‏دانم يادآوري بكنم همه مي‏دانيم كه از ويژگي‏هاي روحانيت در طول تاريخ اين بوده است كه حافظ استقلال و وحدت بوده و از اين جهت از برادرها در بعضي از مسائل احساس مي‏كنم كه وسواس زيادي به خرج مي‏دهند. جناب آقاي حيدري و جناب آقاي هاشمي‏نژاد در واقع مخالف نبودند چيزي كه آقاي حيدري مطرح فرمودند يكي از ميليون‏ها خيانت رژيم گذشته بود. عملكرد رژيم گذشته را نبايد به حساب اين اصل بگذاريم، همان رژيم بوده كه يك مصري الاصل را با يك تفسيري ايرانى الاصل كردند، پس اگر يك رژيمي فاسد و خائن باشد هر كاري كه بخواهند مي‏كند. آن مربوط به اين اصل نيست كه هم رژيم گذشته و هم آن كشور كه اسم برديد، هر دو تحت سيطره يك ابرقدرت خائن بودند. اين دليل بد بودن اين اصل نيست، ايشان مي‏خواهند محكم‏كاري بكنند و هيچ كس هم مخالف نيست و ذكر شده كه به استقلال و تماميت ارضي كشور لطمه نزند و استقلال هم يعني استقلال همه‏جانبه يعني استقلال سياسي، اقتصادي و غيره و تازه مفيد به تأييد سه چهارم نمايندگان مجلس شوراي ملي شده و نمايندگان مجلس شوراي ملي اميدواريم در جمهوري اسلامي مثل رژيم گذشته نباشد و حتماً هم همين زور خواهد بود و آنها نمايندگاني خواهند بود كه مثل همين نمايندگان آزادانه انتخاب خواهند شد و نمايندگان مردم خواهند بود و حافظ منابع مردم، ما كه نگفتيم همين جوري قوه‏مجريه سر خود عمل بكند و تماميت ارضي را كه گفتيم، يعني يك ميليون و شصت و چهل و هشت هزار كيلومتر مربع در نظر است. خيال نكنيد همان طوري كه يكي از آقايان صبح مطرح كردند، مثلًا يك جايي كه يك چاه هست بدهند و بگويند اين ده متر و يك جاي ديگر به جاي آن بگيرند ابداً چنين چيزي نيست چون به استقلال اقتصادي ما لطمه وارد مي‏شود و گاهي اوقات ضرورت‏ها ايجاب مي‏كند كه ما با همسايگان مرزها را اصلاح بكنيم و عرض ديگري ندرام.
صدوقي- به اين فرم نوشته شود كه «اصلاحات مرزي و تعيين حدود در صورتي كه به استقلال و تماميت ارضي كشور لطمه نزند، با تصويب سه چهارم مجموع نمايندگان مجلس شوراي ملي امكان‏پذير است».
نايب رئيس- اجازه بفرماييد بنويسيم «اصلاحات جزئي خطوط مرزي در صورتي كه به كشور لطمه نزند با تصويب چهار پنجم نمايندگان مجلس يا همه‏پرسي» يعني اين را قدري مشكلش كنيم، آقاي دكتر ضيايى اين براي اين است كه ما حد نصاب را مي‏بريم بالا در آن طرف را، يعنى همه‏پرسي را باز مي‏گذاريم.
دكتر ضيايى- تغيير خطوط مرزي ممنوع است مگر در مواردي كه قانون معين مي‏كند.
نايب رئيس- مي‏خواهيد لفظ بگذاريم (هاشمي‏نژاد- همان قيدها را بگذاريد) ملاحظه فرماييد اگر بنويسيم «هر گونه تغيير ممنوع است مگر ...» به مراتب از اين سست‏تر است.
خانم گرجي- بعد از عبارت «تصويب سه چهارم نمايندگان مجلس» بايد نوشته شود با ارائه و نقشه و ذكر جزئيات فقط از طريق رفراندوم عمومي امكان‏پذير است.
نايب رئيس- يعني تصويب مجلس را برمي‏داريم (خانم گرجي- بايد اين كار را بكنيم) خوب اين پيشنهادي است، و يك پيشنهاد اين است كه همه‏پرسي باشد و يكي ديگر اين‏كه مجلس با رأي‏
                        مشروح مذاكرات قانون اساسى‏جلسه‏67-51، ص: 1706
حد نصاب خيلي بالا اين كار را بكند آقاي بشارت بفرماييد.
بشارت- عرض كنم كه بيشتر مردم همان منطقه مثل اين‏كه آقاي حيدري نسبت به آن منطقه هم آگاهي‏شان بيشتر بود وهم علاقه‏شان اين است كه به عقيده بنده از مردم آن منطقه كه مي‏خواند اصلاحات مرزي بكنند بايد همه‏پرسي كنند. (سبحاني- كشور متعلق به همه است اين طور صحيح نيست).
نايب رئيس- كشور متعلق به همه است و همه بايد اظهار بكنند. آن‏طور كه آقاي هاشمي‏نژاد پيشنهاد كرده‏اند و با رعايت نكاتي كه دوستان گفته‏اند اين طور مي‏شود «هر گونه تغيير در خطوط مرزي ممنوع است، مگر اصلاحات جزئي با رعايت مصالح كشور به شرط آن‏كه يك طرفه نباشد و به استقلال و تماميت ارضي كشور لطمه نزند و به پيشنهاد بنده به تصويب چهار پنجم مجموع نمايندگان برسد». (پرورش- قيد كنيد كه مذاكرات مجلس علني باشد). هميشه علني است. (سبحاني- اين را قبلًا تصويب كرديم كه جلسات مجلسي علني است) اگر دوستان موافقيد اين متن رابراي رأي‏گيري مي‏خوانيم:
اصل 1/ 65 (اصل هفتاد و هشتم)- هر گونه تغيير در خطوط مرزي ممنوع است مگر اصلاحات جزئي با رعايت مصالح كشور به شرايط اين‏كه يك طرفه نباشد و به استقلال و تماميت ارضي كشور لطمه نزند و به تصويب چهار پنجم مجموع نمايندگان برسد.
 (اخذ رأي به عمل آمد و نتيجه آن به شرح زير اعلام شد).
نايب رئيس- نتيجه رأي‏گيري، عده حاضر هنگام رأي‏گيري پنجاه و هفت نفر، تعداد كل آراء پنجاه و هفت رأي، موافق پنجاه و چهار رأي، مخالف دو رأي، ممتنع يك نفر، بنابراين تصويب شد، تكبير (حضار سه مرتبه تكبير گفتند).
7- طرح اصل 1/ 83
نايب رئيس- اصل 1/ 83 قرائت مي‏شود.
 «اصل 1/ 83- تفسير قانون اساسي به عهده شوراي نگهبان است».
ميرمرادزهي- تفسير قانون اساسي معمولًا به عهده مجلس شوراي ملي است، چرا در اينجا به عهده شوراي نگهبان گذاشته شده است.
نايب رئيس- تفسير قانون عادي به عهده مجلس شوراي ملي است.
بني‏صدر- يا با مجلس شوراي ملي است يا با مجلس مؤسسان جديد است به عهده‏ي حقوقدان، كسي چنين اختياري نمي‏دهد.
نايب رئيس- خير آقا با ديوان قانون اساسي آن كشور است شما چرا كم‏لطفي مي‏كنيد؟
بني‏صدر- در قانون اساسي سابق، تفسير قانون اساسي به عهده مجلس شوراي ملي گذاشته شده.
نايب رئيس- خير تفسير قانون عادي است.
خامنه‏اي- قانون اساسي سابق به عهده مجلس شوراي ملي گذاشته شده است.
نايب رئيس- آن مربوط به قانون عادي است نه قانون اساسي. بسيار خوب حالا اجازه بفرماييد ببينيم نظر آقايان چيست. آقاي سبحاني (سبحاني- موافقم) آقاي حسيني هاشمي (حسيني هاشمي- موافقم) آقاي رحماني (رحماني- مخالف) آقاي نوربخش (دكتر نوربخش‏
                        مشروح مذاكرات قانون اساسى‏جلسه‏67-51، ص: 1707
تذكري دارم) آقاي يزدي (يزدي- موافق) آقاي بني‏صدر (بني‏صدر- مخالف) آقاي رشيديان (رشيديان- موافق) آقاي خزعلي (خز علي- موافق) آقاي فوزي (فوزي- موافق).
اولين مخالف آقاي ميرمرادزهي هستند بفرماييد.
ميرمرادزهي- به نام خدا، قبلًا اصل 60 را تصويب كرديم كه به اين ترتيب بود «شرح و تفسير قانون عادي در صلاحيت مجلس شوراي ملي است مفاد اين اصل مانع از تغيير نيست بلكه دادرسان در اين مقام تنفيذ از قوانين مي‏كند».
مسلماً اهميت قوانين عادي بيشتر از قوانين اساسي نيست به اين ترتيب كه يك هيأت محدود چند نفري را نمي‏شود گفت كه صلاحيتش از بقيه اعضاي مجلس شوراي ملي بيشتر است. اگر اين اصل به اين ترتيب اصلاح بشود كه به وسيله مجلس شوراي ملي قابل تفسير است، مسلماً چون اين تفسير خودش يك مصوبه است به نظر شوراي ملي قابل تفسير است، و مسلماً چون اين تفسير خودش يك مصوبه است به نظر شوراي نگهبان هم خواهد رسيد اين مشكل را برطرف خواهد كرد عرض ديگري ندارم.
نايب رئيس- آقاي سبحاني به عنوان موافق بفرمايند.
سبحاني- بسم الله الرحمن الرحيم- عملًا اين اصل را در اصول ديگر تلويحاً تصويب كرديم. حالا اينجا تصريحاً است ولي در آنجا تلويحاً بود و به دلالت التزاميه است. شوراي نگهبان مقامي است كه تشخيص مي‏دهد كه آيا اين مصوب مطابق قانون اساسي هست يا مخالف قانون اساسي است. پس ما به شوراي نگهبان اين مقام و موقعيت را بخشيديم كه از محتواي قانون اساسي كاملًا آگاه است. از اجمالش، تفسيرش، اطلاقش، تقييدش و لذا مصوبات مجلس را تشخيص مي‏دهد كه آيا موافق اساسي هست يا مخالف آن است. اگر شوراي نگهبان چنين مقامي را دارد پس اين مقام شناسايي قانون اساسي را به او داده‏ايم. ما شوراي نگهبان داريم و يكي از كارهاي شوراي نگهبان اين است كه مصوبات مجلس شوراي ملي را با قانون اساسي و قوانين اسلام تطبيق مي‏كند، پس شوراي نگهبان اين صلاحيت و اهليت را دارد كه قانون اساسي را دقيقاً مي‏فهمد و مصوبات را تشخيص مي‏دهد كه موافق است يا مخالف، پس از اين مقام تلويحاً به شوراي نگهبان داده شده و چه بهتر در تفسير اجمال قانون اساسي مرجع حق باشد، اين در درجه اول و دوم مناسب حكم موضوع در قانون‏گذاري خودش مسأله است، ما بايد ببينيم اين قانون را به دست چه افرادي بدهيم كه آن را تفسير كند، در ميان شوراي نگهبان فقهاي متبحر وجود دارد كه از نظر شناسايي قوانين اسلامي تبحر كامل دارند. در ميان آنان حقوقدان هست كه در شناسايي حقوق تبحر دارند و قانون اساسي ما در حقيقت تلفيقي است از دو مسأله يكي حقوق و يكي قوانين اسلامي و هر دو جنبه در اعضاي شوراي نگهبان موجود است و حدود قانون اساسي اهميتش بيش از قانون عادي نيست، فكر مي‏كنيم به عكس باشد (نمايندگان- به عكس گفتند).
نايب رئيس- گفتند قانون اساسي مهم‏تر است. وقتي كه قانون عادي را مجلس شوراي ملي كه عالي‏ترين مقام قانون‏گذاري است مي‏تواند تفسير كند قانون اساسي را به طريق اولي مي‏تواند تفسير كند.
سبحاني- به طريق اولي كه در آن استفاده نمي‏شود، اگر اضعف را مي‏تواند تفسير كند دليل نمي‏شود كه اقوي را هم بتواند تفسير كند حاوي مفهوم موافقه نيست. مفهوم‏
                        مشروح مذاكرات قانون اساسى‏جلسه‏67-51، ص: 1708
موافقه در صورتي است كه اقوي را بتواند تفسير كند آن وقت اضعف را هم مي‏تواند تفسير كند، اما اگر اضعف را مي‏تواند تفسير كند دليل بر اين نمي‏شود كه اقوي را هم بتواند تفسير كند عليهذا بهترين مرجع براي تفسير قانون اساسي همين است و غير از اين نيست به علاوه نمايندگان مجلس شوراي ملي كه آقايان پيشنهاد مي‏كنند اين كار را بكنند خوب آنها از همه طبقات خواهند بود و همه طبقات اين خصوصيت در آنها نيست. البته ممكن است خصوصيات ديگري در آنها باشد، مثلًا در مسائل عمران و آبادي و در مسائل سياسي و در مسائل اقتصادي تبحر كامل داشته باشند اما قانون‏شناسي و فهم مفاد قانون در اكثريت آنها بعيد است كه باشد و اگر بنا باشد قانون را مجلس شوراي ملي تفسير كند بايد اكثريت آنها بتوانند تفسير كنند و وجود اين شرايط در اكثريت نمايندگان مجلس شوراي ملي ممكن است در هر دوره‏اي موجود نباشد.
يزدي- در هر صورت مسأله روشن است ولو در قانون اساسي ديگر هم نوشته شده باشد براي ما دليل نيست.
نايب رئيس- موافق و مخالف صحبت كرده‏اند.
هاشمي‏نژاد- بنده يك تذكر ديگر دارم و آن اين‏كه آيا به عهده شوراي نگهبان است يا به اتفاق آراء به اكثريت آراء.
نايب رئيس- به اكثريت آراء است نه تنها در اين موارد بلكه در هر مورد نوشته‏اند به عهده يك مجلس است يعني به اكثريت آراء است.
دكتر شيباني- مجلس شوراي ملي بر طبق چه ضابطه‏اي قانون وضع مي‏كند. مبنايش قانون اساسي است اگر قانون اساسي را نفهمد كه نمي‏تواند قانون وضع كند.
نايب رئيس- آقاي دكتر شيباني وقتي شما مي‏گوييد مصوبات مجلس شوراي ملي تا از نظر انطباق با قانون اساسي از مجراي شوراي نگهبان نگذارد قانونيت آن تام نيست معنايش اين است كه شما صلاحيت تام تشخيص انطباق يك قانون اساسي را بر عهده مجلس نگذاشته‏ايد.
دكتر شيباني- خيلي خوب حالا هم نمي‏گذاريم حالا هم كه شوراي نگهبان بايد نظر بدهد.
نايب رئيس- پس اين استدلالي كه فرموديد تمام نيست ما نگفتيم قانون اساسي را نمي‏فهمند يك فرد عادي هم مي‏فهمد فقط ما مي‏گوييم از نظر خصوص انطباق با قانون اساسي از نظر تشخيص مصالح ملت از نظر تشخيص ابتدايي كه آيا منطق با قانون اساسي هست يا نه بلي، ولي به خصوص مي‏گويند رأيش از نظر خاص تطبيق با قانون اساسي تماميت ندارد، معناي تصويب شوراي نگهبان اين است. آقاي رحماني بفرماييد.
رحماني- تصويب قانون اساسي به عهده همين خبرگاني است كه قانون را وضع كرده‏اند. (نايب رئيس- يعني خبرگان يا خبرگان ديگر) اجازه بفرماييد مگر آن‏كه اجتماع دو سوم نمايندگان مزبور ممكن نباشد كه در آن صورت به عهده شوراي نگهبان است.
نايب رئيس- بعد از آن ملعون فراري كه براي آينده‏اش فكري ... اگر اجازه مي‏فرماييد به رأي بگذاريم اصل 1/ 83 را براي رأي‏گيري مي‏خوانيم:
اصل 1/ 83 تفسير قانون اساسي به عهده شوراي نگهبان است.
 (اخذ رأي به عمل آمد و نتيجه آن به شرح زير اعلام شد).
نايب رئيس- عده حاضر در جلسه هنگام اخذ رأي پنجاه و هفت نفر، تعداد كل‏
                        مشروح مذاكرات قانون اساسى‏جلسه‏67-51، ص: 1709
پنجاه و هشت رأي، يك رأي خارج شد، موافق چهل و هفت رأي، مخالف پنج رأي؛ ممتنع پنج رأي، تصويب نشد.
يزدي- فلسفه شوراي نگهبان جز اين نمي‏تواند باشد.
سبحاني- اگر كسي به اين اصل رأي ندهد شوراي نگهبان را قبول ندارد.
طاهري خرم‏آبادي- من يك نكته را مي‏خواهم عرض كنم، و آن اين‏كه در گفتار موافقين تذكر داده نشد. (نايب رئيس- آقاي طاهري به هر حال اين بحث ديگر زائد است) اگر اين اصل را تصويب نكنيد در واقع اصل قبلي يعني شوراي نگبهان را نقض كرده‏ايد، چرا؟ براي اين‏كه اگر يك قانوني را شوراي نگهبان تشخيص داد كه مخالف قانون اساسي هست اگر ما مرجع را مجلس قرار داديم و برگشتيم به مجلس و مجلس گفت خير، موافق قانون اساسي هست و اين معنايش اين است كه ما شوراي نگهبان را به طور كلي از كار انداخته‏ايم و اين نقص اصل قبلي است.
نايب رئيس- به هر حال بر مي‏گردد به گروه‏ها.
تهراني- ما مدعي هستيم كه درست رأي‏گيري نشده است مجدداً رأي بگيريد.
8- طرح و تصويب اصل 1/ 87 (اصل يكصد و يازدهم)
نايب رئيس- هيچ اصلي را در يك جلسه ما دوبار رأي نمي‏گيريم اصل 1/ 87 قرائت مي‏شود.
 «اصل 1/ 87- هرگاه رهبر يا يكي از اعضاى شوراي رهبري از انجام وظايف قانوني ناتوان يا فاقد يكي از شرايط شود از مقام خود بركنار خواهد شد تشخيص اين امر به عهده خبرگان مذكور در اصل .... است.
مقررات تشكيل خبرگان رهبري براي رسيدگي به عمل و به اين اصل در اولين اجلاسيه خبرگان تعيين مي‏شود».
پرورش- منظور از شرايط چيست؟
نايب رئيس- ببينيد ما براي رهبر و هر يك از اعضاي شوراي رهبري صفاتي گذاشتيم از جمله اجتهاد ...
سبحاني- بنويسيد يكي از شرايط مذكور در اصل پنجم.
نايب رئيس- آقايان كه فرموديد بحثي نيست. (يكي از نمايندگان- همين تذكرات جزئي است كه اصل متن را خراب مي‏كند چون صبح روي اين اصل خيلي بحث شد).
پس اگر دوستان اجازه مي‏فرماييد رأي بگيريم (بعضي از نمايندگان- رأي بگيريد) (سبحاني- آيت اصل بايد تكميل شود) به جاي جمله «... وظايف قانوني ناتوان يا فاقد يكي از شرايط شود» گذاره شود «... وظايف قانوني رهبري ناتوان شود» يعني قيد «رهبري» را بگذاريم. «هرگاه رهبر يا يكي از اعضاي شواري رهبري از انجام وظايف قانوني رهبري ناتوان ...» (يزدي- «قانوني خود» بنويسيد) «قانوني خود» يعني به عنوان مكلف يا رهبر؟ (يزدي- به عنوان رهبري) (هاشمي‏نژاد- صفت رهبر مطرح است) اگر «وظايف قانوني رهبري» بگذاريم خيلي خوب مي‏شود. بنابراين با اجازه دوستان براي رأي‏گيري قرائت مي‏كنيم. و (بعضي از نمايندگان- احتياج به اصلاح دارد) آقاي سبحاني بفرماييد.
                        مشروح مذاكرات قانون اساسى‏جلسه‏67-51، ص: 1710
سبحاني- آخر اين اصل بايد به اين صورت تكميل شود (... اين امر به عهده خبرگان مذكور در اصل 54 است» يكي ديگر اين‏كه اگر رهبر خود به خود و بدون تشكيل خبرگان تعيين پيدا كند در آن موقع اين اصل در حق او ديگر صادق نيست.
نايب رئيس- خبرگان بايد تشكيل شود.
سبحاني- اين خبرگان كساني هستند كه رهبر را روي كار آورده‏اند؟
نايب رئيس- مگر نگفتيم كه خصلت خبرگان اين است ما بايد خبرگان مذكور در اصل 84 را تشكيل بدهيم. آقاي هاشمي‏نژاد (هاشمي‏نژاد- تذكر من همين بود) آقاي فوزي بفرماييد (فوزي- اين خبرگان براي دفعه بعد هم تشكيل شود؟ اصولًا اگر بخواهيد اين جامعه در اين مسيري كه در قانون اساسي تعيين كرده‏اند پيش برود. از اولين اقدامات بعد از انتخاب رئيس‏جمهوري و نمايندگان مجلس شوراي ملي تعيين خبرگان است براي اين‏كه شما نوشته‏ايد جانشين رهبر را خبرگان بايد معرفي كند و اين بايد قبلًا تعيين شده‏باشد آقاي منتظري بفرماييد.
منتظري- من سؤالم اين است كه: اين‏كه مي‏گوييد «فاقد يكي از شرايط» تهمت‏زننده كيست؟ اگر هر روز يك نفر در روزنامه يا در مقاله‏اي نوشت كه اين رهبر فاقد شرايط رهبري است ما بايد فوري مجلس خبرگان را تشكيل بدهيم؟ يا ميزان معني بايد داشته باشد.
نايب رئيس- مانوشته‏ايم كه «مقررات تشكيل خبرگان براي رسيدگي و عمل به اين اصل در اولين اجلاسيه خبرگان تعيين مي‏شود» يعني اين را هم خبرگان بايد تعيين كند كه چه كسي حق دارد چنين پيشنهادي را براي تشكيل مجلس خبرگان بكند (منتظري- اين مطلب را نمي‏فهماند) چرا چون نوشته، اين «مقررات تشكيل خبرگان براي رسيدگي و عمل به اين اصل ...» كه اين را هم بايد خود او بگويد كه به چه علت مي‏توان به اين اصل عمل كرد آقاي رحماني بفرماييد.
منتظري- به نظر من اين مشكل را حل نمي‏كند.
رحماني- من قبول دارم و موافقم ولي به عهده همان خبرگان است كه شوراي رهبري را تعيين كرده‏اند.
نايب رئيس- ممكن است چهار نفر از آنها فوت كنند و افرادي ديگر جاي آنها انتخاب شود.
رحماني- هر روز براي هر امري رفراندوم شود؟ مگر آن‏كه اجتماع دو سوم خبرگان ممكن نباشد.
منتظري- فرض كنيد اعضاي شوراي رهبري پنج نفر بودند و يكي از آنها را متهم كردند كه ناتوان است در اين صورت آن چهار نفر ديگر نمي‏توانند كار كنند؟
نايب رئيس- چرا در اين مواردكه مي‏توانند كار كنند.
منتظري- پس بايد يك حد نصاب معين شود و بگوييم كه هر وقت از حد نصاب پايين‏تر شد.
نايب رئيس- اين مورد مربوط به اينجا نيست بلكه مربوط به شوراي رهبري است ببينيد مي‏گوييم اين يك نفر مي‏تواند در جلسه شركت كند شما به چه صورت جلويش را مي‏گيريد؟
منتظري- پس يك مجلس خبرگان بايد براي تشخيص كار او تشكيل بشود.
                        مشروح مذاكرات قانون اساسى‏جلسه‏67-51، ص: 1711
نايب رئيس- بلي، پس كار مجلس خبرگان چيست؟ (منتظري- ما بايد هر روز مجلس خبرگان تشكيل بدهيم) آقاي بني‏صدر بفرماييد.
بني‏صدر- آن وقت كه كلمه اسم نوشتيم مطلب را نفهميده بودم ولي آقايان مرا شيرفهم كردند ولي يكي از شرايط رهبري علم و اعلميت است و بقيه جهات آن را مجلس هم مي‏تواند بفهمد. مردم و قاضي هم مي‏توانند بفهمند اين‏كه شما مي‏خواهيد مقررات ويژه‏اي وضع كنيد. همان حساب و كتاب علي‏حده معين كردن است. بنابراين بايدهمان ضوابطي كه براي ديگران هست براي اين هم بگذارند.
نايب رئيس- آقاي بني‏صدر، خوشبختانه آن مورد احتياجي به اين اصل ندارد، دقت بفرماييد اگر يك فردي ولو در مقام رهبري محاكمه شد. (مي‏دانيدكه گفته‏ايم هر كسي خلاف كرد ولو در مقام رهبري باشد محاكمه مي‏شود).
بني‏صدر- ممكن است بگوينداين اصل با آن تعارض دارد.
نايب رئيس- خير، ندارد براي اين‏كه ما چيزهاي خاص را مي‏گوييم احتياج به تشخيص دارد و الا اگر دادگاه يك كسي را براي عملي كه مخلّ عدالت است محكوم كرد ديگر احتياجي به تشخيصي ندارد. (منتظري- اين كار براي هر اتهامي عملي نيست) بنده مي‏گويم آن مجلس بايد شرايطش را بگوييد. (منتظري- عملي نيست شما فكرش را بكنيد) آقاي رضايي بفرماييد.
دكتر رضايي- عرض مي‏كنم نوشته شود «... فاقد يكي از شرايط لازم ...» يعني پيشنهاد مي‏كنم كلمه «لازم» اضافه شود.
نايب رئيس- آقاي ضيايى نوشتيم «شرايط مذكور در اصل 5» يعني شرايط را معين كرديم.
دكتر ضيايى- جواب آقاي منتظري اين است كه وقتي اين امر به عهده خبرگان شد ديگر اشكال ايشان وارد نيست.
منتظري- هميشه كه يك خبرگان موجود نداريم بلكه بايد خبرگان را انتخاب كرد و هر روز بايد اين كار را بكنيم.
نايب رئيس- آقاي رباني شيرازي بفرماييد.
رباني شيرازي- «هرگاه رهبر يا شوراي رهبري ...»
نايب رئيس- آقاي حجتي كرماني بفرماييد.
حجتي كرماني- اين مسأله صبح هم صحبت شد و آقاي طباطبايي هم مخصوصاً روي اين مسأله تأكيد داشتند و براي اين‏كه اشكال آقاي منتظري پيش نيايد شوراي نگهبان را در اينجا دخالت بدهيد يعني شوراي نگهبان تشخيص بدهد و خبرگان را براي اين كار جمع كند. مسأله ديگر اين است كه در اينجا فقط تشخيص موضوع به عهده شوراي نگهبان و يا مجلس خبرگان نوشته شده است. ولي كسي كه حكم صادر مي‏كند كه او منفصل شود و يا چنان‏چه ... (طاهري گرگاني- خود به خود منفصل است).
نايب رئيس- من خيلي صريح عرض مي‏كنم اگر مربوط به عدالت باشد منوط به رأي دادگاه است چون ما هيچ مانعي براي محاكمه مرجع در اينجا ذكر نكرديم و مرجع هم مثل ساير افراد مردم است و به دادگاه مي‏رود ولي اگر چيزي مخل عدالت باشد كه احتياج به اثبات ندارد چون اثبات شده است و در اين بحثي نيست ولي اگر منظور ساير شرايط است آن به عهده‏
                        مشروح مذاكرات قانون اساسى‏جلسه‏67-51، ص: 1712
خبرگاني است كه قبلًا گفته‏اند صلاحيت دارد و اين خيلي روشن است.
منتظري- اگر اين طور شود كه هر روز براي هر عذري بايد مجلس خبرگان تشكيل شود.
نايب رئيس- آقاي غفوري بفرماييد.
گلزاده غفوري- همان‏طور كه مي‏دانيد در اسلام هيچ حركت و عملي نيست كه بدون مسؤوليت باشد. قبلًا هم صحبت كرديم و قرار شد كه يك اصلي راجع به مسؤوليت رهبر نوشته شود اگر صلاح مي‏دانيد بنويسيم رهبر و مقام رهبري در برابر است، مسؤول است كه جايش در همين جا (يكي از نمايندگان- بيان ايشان متين است اما ربطي به اين اصل ندارد).
صدوقي- چه اتفاقي خواهد افتاد كه يك نفر رهبر شرايطش را از دست بدهد.
نايب رئيس- آقاي صدوقي مخصوصاً جناب‏عالي مي‏دانيد كه در تدبير عملًا اين مورد پيش آمده و ضررش را هم داده‏ايم. (صدوقي- يك آقاي مؤمني بود ....» بيش از يك مورد است آقاي منتظري بفرماييد. (منتظري- شوراي نگهبان تشخيص بدهيد) من عرض مي‏كنم به عهده خبرگان بگذاريد كه بايد بگويد چه كساني حق دارند اقامه دعوي كنند و از چه طريق اقدام شود تا دوباره مجلس تشكيل گردد و اين چه اصراري است كه ما در اينجا بنشينيم و تكليف مردم را الي يوم القيامه (حتي به آنهايي كه حق مي‏دهيم معين كنيم).
منتظري- نه من مي‏گويم وقتي شوراي نگهبان تشخيص داد كه لازم است، آن وقت خبرگان تشكيل شود.
نايب رئيس- اين مطلب را خود آن خبرگان مي‏گويند آنها كه از ما كمتر نيستند.
منتظري- الان كه خبرگان نداريم.
نايب رئيس- مگر ما نگفتيم آن مجلس خبرگان هر چه زودتر تشكيل شود آقاي خزعلي بفرماييد.
خزعلي- شما مي‏فرماييد اگر شرايطي كه در اصل پنج براي رهبري قائل شديم مختل شد رهبر از كار بركنار خواهد شد، در فقه، عدالت، تقوا، تدبير و شجاعت، درست، اما گفته بوديم اكثريت قريب به اتفاق او را شناخته و پذيرفته باشند. مثلًا به فرض هشتاد درصد از مردم او را پذيرفته باشند ولي اگر تبليغاتي شد و اين درصد به صدي پنجاه و پنج رسيد آيا او بركنار مي‏شود (نايب رئيس- خير آقا اين كه شرط نيست) چرا، اين شرط را كرده‏ايد.
نايب رئيس- آن مطلب را در اصل 86 نوشته‏ايم اصل 1/ 87 را براي رأي‏گيري قرائت مي‏كنيم.
اصل 1/ 87- (اصل يكصد و يازدهم)- هرگاه رهبر يا يكي از اعضاي شوراي رهبري از انجام وظايف قانوني رهبري ناتوان يا فاقد يكي از شرايط مذكور در اصل 86 گردد از مقام خود بركنار خواهد شد، تشخيص اين امر به عهده خبرگان مذكور در اصل 84 است.
مقررات تشكيل خبرگان براي رسيدگي و عمل به اين اصل در اولين اجلاسيه خبرگان تعيين مي‏شود، لطفاً رأي بگيريد.
 (در اين هنگام اخذ رأي به عمل آمد و نتيجه به شرح زير اعلام شد).
نايب رئيس- عده حاضر در جلسه در هنگام اخذ رأي پنجاه و شش نفر، تعداد كل آراء پنجاه و شش رأي، موافق پنجاه و يك رأي، مخالف يك رأي، ممتنع چهار رأي. بنابراين تصويب شد، تكبير (حضار، سه مرتبه تكبير گفتند).
                        مشروح مذاكرات قانون اساسى‏جلسه‏67-51، ص: 1713
9- طرح اصل 2/ 87
يزدي- اصل 2/ 87 چون خيلي بحث دارد متني كه راجع به آزادي مطبوعات تهيه شده و بحثش كمتر است و خيلي از آقايان هم آن را امضا كرده‏اند، مطرح بفرماييد.
نايب رئيس- اجازه بفرماييد اصل 2/ 87 را كه علي القاعده بحثش كمتر است و لااقل يك جنبه دارد، مطرح كنيم بنابراين اصل 2/ 87 مطرح است، قرائت مي‏شود.
 «اصل 2/ 87- رهبر و اعضاي شوراي رهبري جمهوري اسلامي ايران بايد تابع ايران و در ايران باشد».
سبحاني- ساكن ايران باشد.
نايب رئيس- بلي به جاي «در» كلمه «ساكن» را مي‏گذاريم. اگر رهبري را تبعيد كنند چه مي‏شود؟ (سبحاني- ساكن بنويسد) بلي چون معمولًا تبعدي را نمي‏گويند كه ساكن نيست بلكه مي‏گويند ساكن ايران است. ولي اجباراً در جاي ديگر ساكن است. آقاي طاهري گرگاني- جناب‏عالي موافق هستيد يامخالف؟ (طاهري گرگاني- به نظر من فقط «ساكن ايران» كافي است) آقاي حسني هاشمي (حسيني هاشمي- موافق) آقاي صدوقي (صدوقي- مخالفم» آقاي حسيني هاشمي (حسيني هاشمي- موافق) آقاي صدوقي (آقاي صدوقي- مخالفم) آقاي رباني شيرازي (رباني شيرازي- موافق هستم) آقاي منتظري (منتظري- مخالف هستم) آقاي صدوقي مخالف و حسني‏نژاد به عنوان موافق صحبت مي‏فرماييد و بعد رأي‏گيري مي‏كنيم آقاي صدوقي بفرماييد.
صدوقي- اگر يك مرجعي مثل مرحوم آيت الله حكيم باشد كه همه مردم قبولش دارند و ايراني نيست و در نجف اشرف است او را از رهبري بركنار مي‏كنيد؟
نايب رئيس- يعني مي‏فرماييد به ايران بيايد يا نيايد؟ (صدوقي- نيايد) پس چطور مي‏تواند امور سياسي ايران را رهبري كند؟ (صدوقي- شوراي رهبري را تعيين مي‏كند و رهبري مي‏كند) خوب پس شوراي رهبري در ايران مي‏شود.
صدوقي- رهبر در خارج است و شوراي رهبر را تأييد مي‏كنند.
نايب رئيس- آقاي صدوقي دقت كنيد ما ننوشته‏ايم مرجع تقليد بايد ساكن ايران باشد ما نوشته‏ايم رهبر و اعضاي شوراي رهبري بايد در ايران باشند.
صدوقي- رهبر در خارج است و شوراي رهبري در ايران.
بني‏صدر- فقط «ساكن» نيست بلكه شما گفته‏ايد تابع و ساكن ايران باشد.
نايب رئيس- بسيار خوب، آقاي طاهري گرگاني بفرماييد.
طاهري گرگاني- من صبح دركميسيون عرض كردم تابع ايران بودن غير از اين كه انقلاب شما و امام اين امت را به چارچوب ايران ببندد، كار ديگري انجام نمي‏دهد.
نايب رئيس- تا وقتي كه رهبر جمهوري اسلامي ايران است.
طاهري گرگاني- تابعيت چه لزومي دارد اگر در ايران است و ساكن ايران است و تمام جهات رهبري را دارد همين قدر كه شناسنامه ايراني ندارد اجتهاد و عدالت و تمام شرايطش از بين مي‏رود.
                        مشروح مذاكرات قانون اساسى‏جلسه‏67-51، ص: 1714
نايب رئيس- البته اگر فقط ساكن ايران را بنويسيم شايد كافي باشد. (طاهري گرگاني- ساكن ايران كافي است) به نظر من هم «تابع» لزومي ندارد و ساكن كافي است.
پرورش- ساكن كه تابعيت نمي‏شود آيا كسي بدون تابعيت مي‏تواند مدت طولاني ساكن باشد؟
نايب رئيس- آقاي حسيني هاشمي بفرماييد.
حسيني هاشمي- بسم الله الرحمن الرحيم، با توجه به اين نكته كه شما يك برنامه در اين باره صحبت مي‏كنيد اين تذكر را من از اينجا مخصوصاً به ملت ايران مي‏دهم، براي اين‏كه در اين باره صحبت‏هايي هم درخارج شده بود، چون قانون اساسي را براي چه مي‏نويسيم؟ براي اين‏كه روابط سياسي كشور بر اساس آن قرار بگيرد يعني برنامه منظمي است براي تنظيم امور كشور، حالا اگر تابعيت را ننويسيم، كه در بعضي از نوشته‏ها اشكال شده بود معنايش اين است كه آن رهبري كه انتخاب مي‏شود حق داشته باشد مجراهايي كه در اين قانون اساسي تعيين شده را نپذيرد. آن رهبر اولًا اگر اشكالي در اين قانون اساسي ديد طبيعتاً از مجرايش وارد مي‏شود و مجلس خبرگان را تشكيل مي‏دهد و در اصول عادي قانون اساسي تجديد نظر مي‏كند و تغييرات لازم را در اضافه كردن يا كم كردن مي‏دهد.
طاهري گرگاني- اين در صورتي است كه شما قيد تابعيت ايران را بگذاريد.
حسيني هاشمي- تابعيت ايران را در اينجا گذاشته‏اند.
نايب رئيس- آقاي طاهري گرگاني مباحثه نكنيد.
حسيني هاشمي- تابعيت ايران را در اينجا گذاشته‏ايد، نوشته‏اند رهبر بايد تابع ايران باشد يعني بايد تابع نظام سياسي ايران باشد. يعني بايد پذيراي اين قانون باشد و هيچ وقت هيچ يك از قانون‏هاي اساسي راه و مجرا را متزلزل قرار نمي‏دهند، و بگويند شخص، فردي و يا مقامي حق دارد يك مرتبه نصف قانون اساسي را باطل كند. بنابراين مجراي تعبير قانون اساسي مشخص است يعني اگر نقصي در قانون اساسي هست بر طبق همين قانون مجلس خبرگان تشكيل مي‏دهد كه اين مقيد ساختن مرجع نيست بلكه منظم ساختن كار است. (طاهري گرگاني- از چه جهت) از جهت اين‏كه تغييراتي كه در قانون مي‏خواهد انجام بگيرد از راه تشكيل مجلس خبرگان باشد.
نايب رئيس- اين مطلب خيلي به آن ربط پيدا نمي‏كند.
حسيني هاشمي- اگر تابع نظام ايران نباشد تابع كجا باشد؟
هاشمي‏نژاد- اين مشكل اجرايي‏اش را برطرف مي‏كند.
نايب رئيس- آقاي حسيني هاشمي متشكرم بفرماييد.
حسني هاشمي- بنده تذكر خودم را عرض كردم و لذا تبعيت در ايران و سكونت هر دو لازم است.
نايب رئيس- دوستان پيشنهادي دارندكه منطقي است و آن اين است كه اين اصل بيشتر مربوط به قدرت و ايفاي رهبري است و قدرت بر ايفاي رهبري مربوط به سكونتش است و حالا اگر به قول آقاي پرورش سكونت براي مدت طولاني باشد خود به خود مستلزم گرفتن تابعيت است. ما كاري به استلزام آن نداريم.
حسيني هاشمي- يعني پذيرش قانون اساسي را نمي‏خواهد؟
                        مشروح مذاكرات قانون اساسى‏جلسه‏67-51، ص: 1715
نايب رئيس- اگر رهبري را قبول كند معنايش اين است و اين غير از تابعيت مصطلح است. بنابراين بنويسيم رهبر و اعضاي شوراي رهبري جمهوري اسلامي ايران بايد مقيم ايران باشند يعني به جاي «ساكن» بنويسيم «مقيم». (يكي از نمايندگان- گاهي مي‏شود كه رهبر در خارج است ولي مي‏تواند رهبري كند).
رباني شيرازي- تابع ايران يعني چه؟
نايب رئيس- آقاي رباني شما كه مي‏دانيد، تابعيت يك فرد حقوقي است يعني بايد تقاضاي تابعيت بكند و به او اجازه بدهند و در حالي كه ممكن است به يك نفر اجازه اقامت دائم بدهند.
رباني شيرازي- تابع حكومت بايد باشد.
نايب رئيس- شما عنايت نفرموديد مي‏گويند مي‏توانند اجازه اقامت دائم به او بدهند و اين كاري به رهبر ندارد هر كس مقيم ايران باشد، بايد تابع كليه مقررات ايران باشد، اما تابعيت يك اصطلاح خاص است. آقاي ميرمرادزهي بفرماييد.
ميرمرادزهي- تابعيت يك رابطه سياسي بين يك شخص و يك حكومت است و دليل ندارد رهبر يك كشوري تابعيت يك كشور ديگر را داشته باشد و هيچ وجه مشترك سياسي و اقتصادي نداشته باشد و صرفاً يك وجه مشترك مذهبي داشته باشد، و چنان‏چه چنين رهبري از كشور ديگري بيايد ما در استان خودمان به او رأي نخواهيم داد و او را نمي‏پذيريم چون دليل ندارد كه مردم ايران بيايند و يك مسلمان چيني را به عنوان رهبر انتخاب بكنند، آن وقت پذيرش و رأي مردم چه مي‏شود. زيرا ما الان داريم قانون اساسي ايران را در چارچوب ايران و تماميت ارضي ايران مي‏نويسيم. اگر قرار است كه اين قانون اساسي را كه مي‏نويسيم در تمام كشورهاي اسلامي به رفراندوم بگذاريم. اين كاملًا درست است ولي اگر قرار است مردم ايران با همين خصوصيات و هويت ايرانيش بپذيرند، فكر نمي‏كنم اين كار درست باشد.
دكتر ضيايى- آقاي ميرمرادزهي، شما چرا ولايت ابوبكر و عمر را قبول كرديد؟
نايب رئيس- آقاي ضيايى اين چه بحثي است شما مي‏كنيد اين موضوع چه ربطي به اين بحث دارد، بحث شما غير علمي است.
طاهري گرگاني- شما توضيح بدهيد اگر رهبري بخواهد از تبعيت كشورش سوءاستفاده بكند از عدالت ساقط مي‏شود؟
نايب رئيس- دوستان اصل را من با دست، دوجور رأي مي‏گيرم.
حسيني هاشمي- پذيراي نظام جمهوري اسلامي باشد.
نايب رئيس- اين غير تابعيت مصطلح است و معلوم است كسي كه مي‏خواهد رهبر اين مردم باشدكسي است كه اين قانون اساسي را قبول كرده است.
حجتي كرماني- اين برخلاف ضرورت فقه است و درست نيست.
نايب رئيس- ما اين را به دو صورت با دست رأي مي‏گيريم يكي رهبر و اعضاي شوراي رهبر جمهوري اسلامي ايران بايد تابع ايران و ساكن ايران باشد». موافقين دست بلند كنند. (عده كمي دست بلند كردند) ملاحظه مي‏كنيد كه اين متن رأي نياورد.
 «دوم- رهبر و اعضاي شوراي رهبري جمهوري اسلامي ايران بايد مقيم ايران باشد، موافقين با اين عبارت دست بلند كنند.»
                        مشروح مذاكرات قانون اساسى‏جلسه‏67-51، ص: 1716
رحماني- ايراني باشد.
نايب رئيس- ايراني موضوع ندارد، مقيم ايران باشند. (عده‏كمي دست بلندكردند) اين هم رأي نياورد، بنابراين اين اصل نباشد.
نايب‏
10- پايان جلسه‏
رئيس- چون ديگر دستور كاري نداريم جلسه را ختم مي‏كنيم.
 (جلسه ساعت هفده و چهل و پنج دقيقه پايان يافت.)
نايب رئيس مجلس بررسي نهايي قانون اساسي- دكتر سيد محمد حسين بهشتي‏
                        مشروح مذاكرات قانون اساسى‏جلسه‏67-51، ص: 1717
                        جلسه شصت و سوم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 12/ 15 دقيقه روز 19 آبان‏ماه 1358 هجري شمسي برابر با نوزدهم ذيحجه 1399 هجري قمري به رياست آيت الله حسنعلي منتظري تشكيل شد.
فهرست مطالب‏
1- بيانات قبل از دستور آقاي محمد صدوقي‏
2- طرح و تصويب اصل 2/ 87 (اصل يكصد و دوازدهم)
3- طرح و تصويب اصل 1/ 83 (اصل نود و هشتم)
4- بيانات نايب رئيس راجع به رسيدن طوماري از طرف مردم كرمانشاه (باختران)
5- طرح و تصويب اصل 31 (اصل بيست و چهارم)
6- طرح اصل 1/ 73
7- طرح و تصويب اصل 2/ 25 (اصل بيست و يكم)
8- پايان جلسه‏
                        مشروح مذاكرات قانون اساسى‏جلسه‏67-51، ص: 1719
1- بيانات قبل از دستور آقاي محمد صدوقي‏
رئيس- آقاي صدوقي بفرماييد.
صدوقي- بسم الله الرحمن الرحيم، الحمدالله رب العالمين، الصلوة و السلام علي خير خلق سيدنا و مولانا ابوالقاسم محمد (ص). آقايان شاهد بوديد و هستيد، بنده هيچ‏گاه نمي‏خواستم وقت مجلس را بگيرم و مزاحمتي براي آقايان ايجاد كنم كه كار مجلس را به تأخير بياندازم. مردم در شهرستان‏ها و استان‏ها در انتظار آقايان هستند كه اگر آقايان در محل‏شان نباشند اوضاع محلي مختل است، روي حساب اين‏كه تلگراف زيادي گاهي اوقات از استان خودمان كه يزد باشد رسيده است، و اظهار تشكر و قدرداني از برادران دانشجويان پيرو خط امام كرده‏اند و حمايت و همبستگي خود را تا آخرين مرحله و آخرين لحظه اعلام كرده‏اند. البته نمي‏توانم عرض بكنم، همان‏طوري كه اين نهضت به رهبري امام و رسيدن به مقصد و پيروز شدن احدي احتمالش را هم نمي‏داد و شايد خوابش را هم نمي‏ديد ولي به قوت الهي و به ياري حضرت ولي عصر (عج) و رهبري داهيانه حضرت امام و همراهي تمام اقشار ملت از كوچك و بزرگ منتها در هر استاني به رهبري روحانيتش به قدري اين همبستگي و اتفاق كلمه عجيب بود كه حتي اطفالي كه پستانك در دهن‏شان بود، وقتي شعار مي‏دادند بچه‏هاي ده ماه و يك ساله در بغل مادر و يادم نمي‏رود هنگامي كه امام در خيابان ايران تشريف داشتند اولين روزهاي ورودشان كه صبح‏ها مردها و عصرها زن‏ها مي‏آمدند براي اظهار علاقه و ارادت، در اين هنگام طفلي در بغل خانمي بود و همان طوري كه ديگران مي‏گفتند مرگ بر شاه، اين بچه يك ساله مي‏گفت مرگ بر شاه، اتفاق عجيبي بود و اتحاد كلمه‏اي بود كه در دنيا سابقه نداشت و تمام اقليت‏ها هم شركت كردند و در يزد خودمان به خاطر دارم كه همه اقليت‏ها هم در راهپيمايي شركت كردند و تلگراف‏ها كردند و اعلاميه‏ها دادند تا بحمدالله اين نهضت به ثمر رسيد و نتيجه گرفتيم و همان‏طور كه آن معني در خاطر احدي نبود و احتمال همچون پيروزي را نمي‏داد، جنبش و حركتي هم كه اين برادران دانشجوي پيرو خط امام كردند، اين هم عملي بود معجزه‏آسا و در خيابان احدي نبود و كسي فكرش را نمي‏كرد كه يك همچون نهضتي بشود و همچون بيداري و هوشياري در دانشجويان به وجود بيايد كه بروند آن لانه فساد را بگيرند كه بعد از اين هم اسمش را بايد گذاشت لانه جاسوسي همان‏طور كه الان مردم اسم آنجا را لانه‏جاسوسي مي‏گويند خيلي فكري بكري بود، وقتي جناب آقاي دكتر بهشتي آن روز عصر اينجا اعلام كردند كه برادران دانشجوي ما لانه جاسوسي را تصرف كردند، يك امر عجيبي به نظر خود بنده رسيد نمي‏دانم آيا در نظر ساير دوستان هم بود يا نبود، به هر حال يك امري بود كه احتمالش را نمي‏شد داد، ولي عمل شد و چه خوب هم عمل شد و بعداً هم معلوم شد كه چه خرابي‏ها و چه‏
                        مشروح مذاكرات قانون اساسى‏جلسه‏67-51، ص: 1720
فسادهايي كه زير سر آنها بوده است. شب گذشته لابد آقايان از تلويزيون مقدار كمي از دستگاه‏هاي عجيب و غريبي را كه در لانه جاسوسي بود، ديدند آنها مي‏توانستند از همه دنيا از آن گوشه ايران اطلاع داشته باشند و هر خرابي را كه مى‏خواستند برايشان آسان بود به وجود بياورند. اگر تصرف نشده بود ممكن بود يك خرابي‏هايي براي اين انقلاب پيدا شود و يك دشمني‏هايي و ضد انقلابي‏هايي از اينها بروز مي‏كرد كه قابل جبران نبود، مطلبي كه براي همين آقايان دانشجويان بعد از عرض تشكر و تقدير زياد، مي‏خواستيم بگوييم اين است كه هيچ‏گونه بيمي و هراسي نبايد به خود راه بدهند، آقاياني كه لانه جاسوسي را تصرف كرده‏اند و در آنجا مستقر هستند و چه خوب هم دارند عمل مي‏كنند، چرا، براي اين‏كه آن وقتي كه تمام قدرت در دست محمدرضا و اتباعش بود، ازهاري‏ها بودند، اويس‏ها بودند و نتايجش اين بود كه رحم و عاطفه نداشتند و بوي انسانيت به مشام‏شان نرسيده بود و چيزي كه در وجود اينها نبود رحم و عاطفه و انسانيت بود، و ديديد كه چه كردند و چه مي‏كردند. پشه و مگس را نابود مي‏كنند جوان‏هاي ما را به رگبار مسلسل بستند و حداقل چهار هزار شهيد كردند و كشتند. كمتر شهري بود كه مردم آن شهر آرام باشد، در شيراز، در مسجد نو چه شد. در كرمان، در مسجد جامع چه عملي انجام گرفت، در آستان قدس رضوي در حرم مطهر چه جنايت‏ها و چه فجايعي مرتكب نشدند، پس همچو قدرتي كه رحم و عاطفه نداشته باشد، ابرقدرت‏هاي دنيا هم پشتيبان‏شان باشندكه از قبيل كاتر و انگلستان و شوروي و چين و ساير دولت‏هايي كه در كفر به سر مي‏برند و به مصداق «ان الكفر ملت واحده» همه و همه پشتيبان اين ظالم و جابر ايران بودند، خدا خواست كه ملت با نداشتن هيچ سلاحي و هيچ وسيله‏اي تنها اتكائش به خدا و مبدأ بود و با گفتن لا اله الا الله و باگفتن الله اكبر و باتوجه به مبدأ اعلي و پشتيباني ائمه طاهرين (ع) پيروز شود و اين كشور يكي از امتيازاتي كه با ساير كشورهاي اسلامي دارد، اين است كه الحمدالله دست ولايت ائمه طاهرين هم هميشه پشت سر ما بوده و هست و يكي از بزگ‏ترين رموز موفقيت هم همين بود كه چون ما مثل خاندان رسالتي را پشت سر داشتيم و حامي ما و عضد ما بودند و ما را كمك مي‏كردند و عناياتشان شامل حال ما بود و حضرت ولي عصر ارواحنا الفداء عنايت دوباره به ما داشت. خيلي زود اين نهضت ما به ثمر رسيد و اين انقلاب به نتيجه واصل شد، حالا بنا باشد كه او در آن دوره و زمان با آن همه قدرت و با آن همه قوت و يا بودن آن همه پشتيبان و با داشتن همه چيز و ما هم هيچ چيز نداشتيم عنايت الهي ما را موفق داشت تا پيروز شديم و بر همة ابرقدرت‏هاي جهان غالب شديم و همه را خرد كرديم و شكستيم و به زانو درآورديم، بنابراين حالا شما از يك دولت آمريكايي كه در گوشه‏اي نشسته، شايد هم نوع دولت‏ها با او نظر مساعد نداشته باشند نترسيد. آيا شما از همچون آمريكايي مي‏ترسيد و بيم داريد. خدا همان خداست، ائمه اطهار همان ائمه اطهارند؛ همان عنايتي را كه سابق داشتند اولياء دين، حالا هم آن عنايت را دارند، رهبرهايي كه اين مرد بزرگ در آن دوره داشتند، حالا هم برقرار است و چه رهبري‏هايي كه از اين مرد بزرگوار بروز مي‏كند. اميدواريم كه عنايت الهي و توجهات حضرت ولي عصر و حمايت و راهنمايي‏هاي داهيانه امام، ان شاءالله اين دانشجويان به مقصد برسند و شاه مخلوع جاني را در اينجا به محاكمه بكشيم و ديگر احتياجي نيست بگوييم شاه جابر، ظالم و فاسد ... همين قدر كه مي‏گوييم شاه مخلوع كافي است و همه‏
                        مشروح مذاكرات قانون اساسى‏جلسه‏67-51، ص: 1721
چيز را در بر دارد. ذكر اين اوصاف ديگر اضافي است، ان شاءالله به همت برادران دانشجو و پشتيباني از اين دانشجويان كه همه تا آخرين مرحله حمايت خودشان را اظهار داشته و مي‏دارند، به زودى به نتيجه برسيم و ضمناً حالا كه اوضاع يك كمي عوض شده و بعد از آن‏كه جناب آقاي بازرگان كه مردي بود به تمام معني شايسته و مورد علاقه همه به اختيار خودشان كنار رفتند و شوراي انقلاب مصدر امر شده و كارها را در دست گرفته است، اميدواريم همان‏طور كه اسمش شوراي انقلاب است، عملش هم عمل انقلابي باشد، هر چه زودتر كارهايي كه بايد بشود انجام بدهند، كه يكي از آنها تصفيه و پاكسازي كردن ادارات است. من نمي‏خواهم اينجا بعضي از عرايض را بكنم ولي آن‏چه كه اطلاع دارم در بعضي از وزارت‏خانه‏ها الان كساني مصدر امر هستند كه اينها صددرصد ساواكي و ضد اسلام و دين بوده‏اند و خودشان هم گفته بودند و يكي از محترمين اهل علم هم گفتند كه دو سال قبل راجع به يك موضوعي كه من اقدام كرده بودم، عصر بود و در مسجدنشسته بودم، ديدم يك غول‏پيكري وارد شد و گفت شما فلاني هستيد؟ ما ترسيديم و گفتيم آقا رفتند مشهد و اينجا تشريف ندارند، گفت با توجه به قرايني كه گفته‏اند بايد شما باشيد، بدان كه من ضد اسلام هستم؛ ضد دين هستم، من ساواكي هستم و پدر تو را در مي‏آورم. اين حرف‏ها را زد و در اين خلال چند نفري به مسجد وارد شدند و من كمي پشتم گرم شد و قوت گفتن يافتم و توانستم حرف‏هايي را بزنم، آن شخص محترم گفت: بعد از دو سه ماهي رفتيم توي يكي از آن وزارت‏خانه‏ها گفتيم آقاي مدير تشريف بياورند وقتي آقاي مدير كل آمدند ديدم آقاي مدير كل همان بزرگواري هستندكه آن روز به مسجد تشريف آوردند و اين حرف‏ها را زدند، خدا شاهد است اگر از اول كمي هوشياري و بيداري از خود نشان داده بودند، قضيه كردستان اتفاق نمي‏افتاد. آن استاندار شناخته شده با نام يونسي را وقتي بفرستند قضيه‏كردستان و چهار ماه تمام هر فعاليتي كه از دستش بر مي‏آيد بكند و كلى پول را در اختيارش بگذارند و آن هم در اختيار اين چپ‏گراها بگذارند. اين نامرد ريشه فساد را در مدت چهار پنج ماهي كه در كردستان بود، ترويج كرد و دستي به پشت سر آن كمونيست‏هاي آنجا زد و كم‏كم كارها را به آنجا كشاند كه خيلي از برادران ديني و مذهبي ما در آنجا شهيد شدند و از دار دنيا رفتند و هنوز هم غائله نخوابيده است. در ساير استان‏ها هم همين‏طور بود، برويد سيستان و بلوچستان را ببينيد كه آن استانداري كه داشتند آنجا چه كرد؟ رئيس ژاندارمري آنجا مي‏دانيد چه عملي انجام داد؟ شايد آقاي حجتي از آن حدود اطلاعي داشته باشند و بدانند كه در بلوچستان چه اعمالي زير سر همين رئيس ژاندارمري آنجا و زير سر ديگران بوده است و الحمدالله استاندار آنجا عوض شد و فعلًا هم بدانند كه اهل بلوچستان به قدري نياز دارند كه نمي‏شود بيان كرد. از همان موقعي كه آن سيل كذايي آمد آقاي خامنه‏اي و جمعي از دوستان در ايران‏شهر تبعيد بودند. تقريباً تعداد هشتاد تا از مغازه‏ها و خانه‏ها خراب شده و از بين رفته و دولت در آن وقت هيچ قدمي برنداشت و هر كمكي كه كرمان كرد، يزد هم مرتب همين طور داشت كمك‏هايش را مي‏كرد، آرد مي‏فرستاند و برنج مي‏فرستاد، پاسدار بفرستد و پول بفرستد و داشت به اين ترتيب مردم آنجا را خاموش مي‏كرد و اگر اين كمك‏ها از طرف ملت نشده بود بعد از آن‏كه دولت وعده داد پول يك روز نفتش را براي آن حدود صرف كنند و آن طور بايد صرف بشود و نشد معلوم نبود آنجا چه خبر مي‏شد چندي پيش دو مرتبه براي من تلگراف شده،
                        مشروح مذاكرات قانون اساسى‏جلسه‏67-51، ص: 1722
نامه آمده كه هيچ چيز نداريم، در حدود هفتصد مزرعه در بلوچستان به وسيله همين مقنّي‏هايي كه از يزد به آنجا رفتند و پولشان را دولت داد، آبياري مي‏شود و اين كمى خوبي از طرف ماها بود، البته يك چيز مختصري بود هر چه داده دولت داده، اگر ان شاءالله اين قنوات همه‏اش به جريان بيافتد و اين هفتصد آبادي مأمور بشود، بلوچستان يك صفحه خوبي خواهد شد كه نمونه نخواهد داشت و ممكن است تنها بلوچستان جواب همه ايران را از جهت احتياجاتش بدهد، ولي بايد بيشتر توجه شود و زودتر بذر ببرند. حالا كه انقلابي شديد و شورايتان، شوراي انقلابي شد و شوراي انقلاب در رأس قرار گرفته بايد عنايتش بيشتر شود و بيشتر به مردم كمك بكنند، و حالا نياز شهرهاي خودم را بگويم استان يزد و شهر يزد به قدري مردمش فعال و دنبال كار هستند كه چندي پيش يكي از دوستان گفت وقتى خواستم حركت بكنم از گاراژ يزد هر چه اين طرف و آن طرف را نگاه كردم ببينم كه يك فقيري هست كه مبلغ مختصري به عنوان تصديق بدهم پيدايش نكردم، براي اين‏كه دنبال كار و زندگى‏شان هستند و زراعت‏شان برقرار است و كارهاي ديگرشان هم برقرار است، چيزي كه هست اين است كه يزد نياز به آب دارد و تنها آب مي‏خواهد و اگر آب يزد تأمين بشود من قول مي‏دهم كه همين يزدي كه خشك است و هيچ چيزي هم ندارد تمام ميوه‏هاي آن از جاهاي ديگر توماني شش ريال و هشت ريال ارزان‏تر است، يكي از دوستان گفت رفتم در دكاني زردآلو بگيرم يك مبلغي دادم ديدم خيلي به من زردآلو داد، گمان كردم اشتباه كرده، گفتم: آقا من يك قران دادم، ديدم يك مقدار ديگر هم زردآلو ريخت رويش وقتي مي‏گويند زردآلو در جاهاي ديگر كيلويي پانزده ريال و بيست ريال آنجا خيلي خيلي ارزان است.
رئيس- دوستان تعجب كرده‏اند اين نرخ‏هايى كه شما مي‏فرماييد مربوط به چه سنه‏اي است؟
صدوقي- الحمدالله مردم با نداشتن آب زياد كار مي‏كنند و كارشان هم خيلي خيلي منظم و مرتب است، يكي از همشهريان ما كه زرتشتي و مردم خيلي وارد و مطلعي است و اسمش جمشيد امانت است، مرد بسيار روشن و وارد و مطلع از نظر آب و زراعت است، هفته گذشته كه ما به تهران آمديم پهلوي ما نشسته بود گفت- فلاني من جايي را پيدا كرده‏ام، اگر دولت مختصر عنايتي به آنجا بكند در حدود دو هزار قفيز آب من پشت دروازه يزد به شما تحويل مي‏دهم، دو هزار قفيز آب، صد سنگ پشت دروازه يزد به ما تحويل داده بشود يزد بر مي‏گردد به يك بهشت. بر اين سؤال شد چقدر خرج دارد؟ گفت اگر يك روز پول نفت را بگذارند در اختيار ما، دو هزار قفيز آب يزد را پشت دروازه به شما تحويل مي‏دهم، اميدوارم شوراي انقلاب اين كار را بكند و اگر اجازه بدهيد يك عرض ديگري هم بكنم، حالا بعضي‏ها خوششان بيايد و بعضي‏ها خوششان نيايد و آن اين است كه يكي از دوستان گفت وارد شدم در مجمعي كه بحث دارند، نشسته و گوش دادم ببينم بحث‏شان چيست؟ ديدم بحث‏شان اين است كه آيا حسن و حسين بزرگ‏تر هستند يا محمد حنفي، وارد شديم و نشستيم و ديديم هر كسي حرفي مي‏زد و رو به ما كردند و گفتند شما چه مي‏گوييد؟ گفتيم آقايان اولين عايله اميرالمؤمنين فاطم زهرا سلام الله عليه بوده، به طوري كه عوام الناس مي‏گويند بر حضرت امير حرام بوده، زن ديگري اختيار كردند و اين احترام نسبت به صديق طاهره بوده تا زماني كه صديقةطاهره حيات داشتند اميرالمؤمنين داماد نشدند چطور شده كه بحث‏
                        مشروح مذاكرات قانون اساسى‏جلسه‏67-51، ص: 1723
مي‏كنيد حسن و حسين بزرگ‏تر هستند يا محمد حنفي، يكي از آقايان فكري كرد و گفت آنها همه‏اش درست ولي از لفظ محمد حنفي مي‏توانيم استنباط كنيم كه بزرگ‏تر است از حسن و حسين است. گفتيم ديگر بس است و ما حرفي نزديم، حالا برخلاف استنباط آن مؤمن شما حساب بفرماييد ببينيد كه اول پيدايش اسلام تا زمان محمدرضاخان و دو سه دوره پيش از آنها، روز ورود رسول خدا در مكه كه روز تاريخي است چه جمعيت‏هايي به سرپرستي اشخاص وارد مكه شدند، جمعيت ششصد نفر تحت پرچم فلان، پانصد نفر تحت پرچم فلان، هزار نفر تحت پرچم فلان، گويا پانزده؛ شانزده گروه بودند و در آن روز ورود به مكه كه روزتاريخي و روز باعظمت بود كه حالا نمي‏خواهم تاريخ مكه و غزوات دوران خلفا را برايتان بگويم، آيا به گوش يكي از شماها خورده كه يك نفر زن در يكي از اين غزوات شركت كرده يا اين شهرهايي كه حاكم مي‏فرستادند، يك نفر زن فرستاده باشند، يا يك سرلشكري را آيا شنيده‏ايد كه زن قرار بدهند. گفته باشند كه برو فلان جا را سرپرستي كن و امير سپاه باش؟ ما هرگز در تاريخ نديده‏ايم هيچ تاريخي نشان نمي‏دهد و اگر بگويد كه قابليت و صلاحيت برايشان نبوده اين هم اشتباه است، زن‏هايي بودند در صدر اسلام در دوران خلف و بعد، كه اينها تمام صلاحيت‏ها را داشتند و اگر كسي بگويد يكي از اينها صلاحيتش از بعضي از اين امراي لشكر و امراي سپاه آن دوره كمتر بوده گزاف گفته است، خوله خواهر ضرار همين طور كه ضرار در جنگ‏ها شهامت داشت و شجاعت داشت و به يك حمله دويست نفر را كشت ديد يك نفر هم دوش به دوشش دارد مي‏جنگد، نگاه كرد ديد خوله خواهرش مي‏باشد. همين طور كه ضرار آن روز دويست نفر را به خاك انداخته بود خوله هم دويست نفر را به خاك انداخته بود، چه زن‏هاي بزرگ و شجاع و از هر جهت كاملي، چه شد كه نه در زمان رسول خدا و نه در دوران خلفا نه در دوره عباسي و نه در هيچ دوره‏اي هيچ وقت نشد كه در هيچ جنگي و غزوه‏اي ببينيم زن را مأمور كرده باشند كه تو فلان جا برو و فاتح باش و سرپرستي داشته باش و حاكم فلان جا بشو، آيا صديقة طاهره اسلام سلام الله عليها صلاحيت و شايستگي نداشتند، آيا در دوران حضرت امير زينب كبري صلاحيت نداشتند؟ چه شد كه اصلًا نامي از زن در همه دوران اسلامي نبود براي اين‏كه اينها حاكم بشوند يا استاندار بشوند يا امير سپاه بشوند، از طرفي حق ندارند قضاوت كنند، پيشوايي امام جماعت را، زن حق ندارد امام جماعت شود و مرد پشت سرش نماز اقتدا بكند و همه اينها از زن برداشته شده است. يكي از رفقا مي‏گفت كه همين‏طور كه زن مي‏تواند ولي صغيرش بشود، پس مي‏تواند رئيس‏جمهور هم بشود. حالا اين چه حسابي است چون مي‏تواند بچه را باز بكند و پاكش بكند و از كثافت بركنارش بكند، پستان در دهانش بگذارد، پس مي‏تواند رئيس‏جمهور يا نخست‏وزير بشود، من گمان نمي‏كنم كه اين قياس، قياس صحيحي باشد. شما را به خدا كار را بر رهبر دشوار نكنيد، و براي او زحمت ايجاد نكنيد و به علاوه هنوز مردها كار ندارند و بيشترشان بيكار هستند، حالا بياييد و فرمانداري به زن بدهيد؟ چطور شده آقاي محترم از اولي كه خشت دنيا را بر پاد گذاشتند اين همه ساختمان و اين همه قنات، اين همه اختراعات، تمامش به دست مرد بوده، در يزد ما قناتي است كه يكصد و هفتاد متر طناب مي‏خورد تا برسد به آب، تمام اين قنوات كه در حدود دويست و چهار هزار قنات در يزد وجود دارد، آيا كلنگ كدام يك از اين قنات‏ها را زن زده است؟ كدام يك از اين ساختمان‏ها را زن درست كرده؟ حالا چه طور شد كه پشت ميز نشستن را حق داشته باشد، ولي كارهاي سنگين را حق نداشته باشد يعني چه؟ اگر مي‏خواهند دوش به دوش‏
                        مشروح مذاكرات قانون اساسى‏جلسه‏67-51، ص: 1724
ما كار كنند بيايند همراه ما بنايي كنند و همراه ما قنات درست كنند و همراه ما كارهاي ديگري بكنند، چه طور كارهاي سنگين براي ما است ولي نشستن پشت ميز از آن آنها باشد، حالا آمديد يك روز صبح مي‏رويم و مي‏بينيم كه نخست‏وزير يا رئيس‏جمهور منصوب‏شان كرديد، يك روز صبح مي‏رويم مي‏بينيم كه نخست‏وزيرى تعطيل است چرا؟ براي اين‏كه ديشب خانم زايمان كردند. اينها براي ما ننگ و عار است. يعني چه، شما را به خدا اين را جزو قانون نياوريد و چون همه‏تان اعتراض‏تان به من هست ديگر مطالبم را خاتمه مي‏دهم. همه را به خدا مي‏سپارم والسلام عليكم و رحمةالله.
پرورش- مطالب جناب آقاي صدوقي در مورد خواهران اگرچه يك بخشش درست بود ولي خيلي در آن مورد تأييد همگان نيست. به هر حال به اين صورت كه اينجا صحبت كردند در مورد اين خواهراني كه سهم بزرگي در انقلاب داشتند، صحيح نبود.
رئيس- آقاي صدوقي كه فرمايشاتي فرمودند از هيچ كدام از آقايان تصديق نخواستند كه شما حرفشان را تصديق بكنيد يا نه، ايشان مطلبي به نظرشان رسيده بود در بعضي از مناصب حال، ما همگي احترام به زنان قائل هستيم و اگر چنان‏چه گفته شد كه در بعضي از مناصب زن‏ها دخالت نكنند، نه از باب اين است كه حتي از زن گرفته شود بلكه از جهت اين‏كه مسؤوليت آن زياد است و سنگين است و نمي‏خواهند كه بار سنگين بر دوش خانم‏ها گذاشته شود و الا حرمت زن‏ها محفوظ است و اصلًا اگر زن‏ها نبودند، مردها نبودند.
2- طرح تصويب اصل 2/ 87 (اصل يكصد و دوازدهم)
رئيس- اعوذ بالله من الشيطان الرجيم، اصل 2/ 87 مطرح است؛ اين اصل در كميسيون مشترك كاملًا مورد بررسي قرار گرفته و آقايان مباحثات و اشكالاتشان را هم كرده‏اند. اميداواريم كه زودتر تصويب بكنيم براي اين‏كه بيشتر از روز وقت نداريم و بايستي بررسي هم بكنيم. بنابراين اميدوارم اشكالات كمتر بشود. بنابراين اصل 2/ 87 را براي رأي‏گيري قرائت مي‏كنيم.
اصل 2/ 87 (اصل يكصد و دوازدهم) رهبر يا اعضاي شوراي رهبري در برابر قوانين با ساير افراد كشور مساوي هستند.
 (اخذ رأي به عمل آمد و نتيجه آن به شرح زير اعلام شد).
رئيس- عده حاضر در جلسه هنگام اخذ رأي پنجاه و نه نفر؛ تعداد كل آراء پنجاه و نه رأي، موافق پنجاه و هشت رأي، مخالف هيچ، ممتنع يك نفر، بنابراين، اين اصل تصويب شد، تكبير (حضار سه مرتبه تكبير گفتند).
3- طرح و تصويب اصل 1/ 83 (اصل نود و هشتم)
رئيس- اصل 1/ 83 تفسير قانون اساسي بر عهدة شوراي نگهبان است كه با تصويب سه چهارم آنان انجام مي‏شود.
رئيس- آقاي دكتر غفوري پيشنهاد كرده‏اند كه بنويسيم «با تأييد شوراي عالي قضائي» (رحماني- نه آقا، نمي‏خواهد)
                        مشروح مذاكرات قانون اساسى‏جلسه‏67-51، ص: 1725
سبحاني- اين‏كه اينجا نوشته‏ايد با اصلي كه قبلًا تصويب كرديد، معارض است. تشخيص اين‏كه قانون عادى با قانون اساسى كجا تعارض دارد؛ خودش يك نوع تفسير قانون اساسي است و ما در اصل هشتاد براي تشخيص تعارض گفتيم: «و تشخيص عدم تعارض آنها با قانون، سه چهارم آنها را اصل هشتاد را يك بار ديگر مي‏خوانم: تشخيص عدم مغايرت مصوبات مجلس شوراي ملي با احكام اسلام با اكثريت فقهاي شوراي نگهبان است (كه به آن كاري نداريم) و تشخيص عدم تعارض آنها با قانون اساسي بر عهده اكثريت همه اعضاي شوراي نگهبان است».
رئيس- تفسير يعني اعتماد دارد ولي محتاج توضيح و شرح است.
سبحاني- تشخيص اين‏كه آيا معارض هست يا معارض نيست خودش تفسير قانون اساسي نيست؟
رئيس- تفسير نيست. (سبحاني- چرا آقا، خودش تفسير است) البته توجه داريد كه به آن صورت مورد نظر شما يك بار مطرح شده و رد شده است، حالا به اين صورت پيشنهاد شده است.
سبحاني- آن دفعه اولًا: جمعيت ما كم بود، ثانياً: در ريختن رأي اشتباهي رخ داده بود و اين الان درست نيست.
رئيس- راجع به متن فعلي در كميسيون مشترك بحث زيادي شده است و اعضاء به آن رأي داده‏اند.
يزدي- تفسير به عهده شوراي نگهبان است.
دكتر نوربخش- مخالفم، به دليل اين‏كه خود قانون اساسي را نمايندگان ملت نوشته‏اند. شوراي نگهبان دوازده نفرند و هر دوازده نفر همان انتصابي هستند يعني در حقيقت از اين به بعد از نمايندگان مجلس انتخاب بشوند كه بيست و چهار نفري قانون اساسي را تفسير كنند كه هم در آن نظر رهبر ملحوظ شده باشد و هم نظر مردم يعني نمايندگان ملت.
رئيس- مجلس شوراي ملي مربوط به قوانين عادي است نه قانون اساسي.
دكتر نوربخش- به هر حال از بين دويست و هفتاد نفر نمايندگان مجلس شوراي ملي مي‏شود دوازده نفر را انتخاب كرد كه با شوراي نگهبان همكاري كنند.
رئيس- آقاي فوزي نظر شما چيست؟
فوزي- من موافقم.
رئيس- آقاي كياوش شما چطور؟
كياوش- يك جمله اصلاحي مي‏خواهم پيشنهاد كنم. (رئيس- بفرماييد) اين مسأله كه آقاي سبحاني فرمودندكه تشخيص با تفسير فرق دارد ولي با وجود اين اگر امكان داشت يك طوري مي‏نوشتيم كه اين روشن مي‏شد خوب بود، چون چند روز پيش كه به شهرستان رفته بوديم، مردم ايراد مي‏گرفتند و پيشنهاد مي‏كردند كه در صورت بروز اختلاف در تشخيص قانون اساسي نظر شوراي نگهبان سنديت دارد.
                        مشروح مذاكرات قانون اساسى‏جلسه‏67-51، ص: 1726
رئيس- اختلاف مطرح نيست، نظرمان تفسير آن است.
دكتر شيباني- آقا رأي بگيريد، بحث ديگر كافي است.
رئيس- آقايي كه با پيشنهاد كفايت مذاكرات در اين خصوص موافق‏اند، لطفاً دستشان را بلندكنند. (اكثريت دست خود را به عنوان موافق بلندكردند) تصويب شد. (سبحاني- يك اصلاحى در آن به عمل آوريد).
رئيس- اصل 1/ 83 را براي رأي مي‏خوانم:
اصل 1/ 83 (اصل نود و هشتم)- تفسير قانون اساسي به عهده شوراي نگهبان است كه با تصويب سه چهارم آنان انجام مي‏شود.
رئيس- لطفاً با ورقه نسبت به اين اصل رأي بگيريد.
 (اخذ رأي به عمل آمد و نتيجه آن به شرح زير اعلام شد).
رئيس- عده حاضر در جلسه هنگام رأي گرفتن پنجاه و نه نفر، تعدادكل آرا پنجاه و نه نفر، موافق چهل و نه نفر، مخالف چهار نفر، ممتنع شش نفر، بنابراين تصويب شد، تكبير (حضار سه مرتبه تكبير گفتند).
 (در اين موقع ساعت پانزده و پنج دقيقه بعدازظهر بود كه آقاي منتظري صندلي رياست را ترك و آقاي دكتر سيد محمدحسين بهشتي- نايب رئيس- اداره جلسه را به عهده گرفتند).
4- بيانات نايب رئيس راجع به رسيدن طوماري از طرف مردم كرمانشاه (باختران)
نايب رئيس- با اجازه دوستان از فرصت استفاده و عرض مي‏كنم كه امروز طوماري از كرمانشاه توسط برادر عزيزمان آقاي موسوي رسيد، در تأييد جمهوري اسلامي و اهداف و آرمان‏هاي آن اين طومار به وسيلة مردم، به وسيله برادارن ارتشي، برادران و خواهران شيعه و سني همه امضا شده بود و چه جالب بود چون نشانة وحدت امت بود. در راه اين آرمان، باتشكر و سپاس فراوان از امضاكنندگان و تهيه‏كنندگان اين طومار، و با اميد به اين‏كه ما بتوانيم به اين ملت قهرمان پرمهر و وفا خدمتي شايسته در خور اين همه حمايت و محبت آنها انجام بدهيم، ان شاءالله.
5- طرح و تصويب اصل 31 (اصل بيست و چهارم)
نايب رئيس- اصل 31 مطرح است كه قرائت مي‏شود.
 «اصل 31 نشريات و مطبوعات در بيان مطلب آزادند مگر آن‏كه مخالف استقلال يا عفت عمومي يا توهين به مقدسات و شعائر اسلامي و حيثيت اشخاص بوده باشد حدود اين امور و جرائم مطبوعاتي و كيفيت رسيدگي و مجازات آنها را قانون معين مي‏كند».
نايب رئيس- از دوستاني كه اسم نوشته‏اند سؤال مي‏كنم لطفاً بفرماييد موافق‏اند يا مخالف يا فقط تذكري دارند، آقاي مكارم شما؟ (مكارم شيرازي- بنده تذكر مختصر دارم) آقاي صافي شما چه نظري داريد؟ (صافي- بنده سؤالي دارم) آقاي طاهري اصفهاني بفرماييد (اصفهاني- نظر من بيشتر مخالفت است تا تذكر) آقاي تهراني بفرماييد (تهراني- يك كلمه به آن اضافه شود) آقاي دكتر ضيايى نظر شما چيست؟ (دكتر ضيايى- تذكري دارم) آقاي كريمي چه نظري داريد؟ (كريمي- من هم تذكر دارم) آقاي دكتر قائمي‏
                        مشروح مذاكرات قانون اساسى‏جلسه‏67-51، ص: 1727
بفرماييد (دكتر قائمي اميري- تذكر دارم) آقاي موسوي جزايري شماچه نظري داريد؟ (موسوي جزايري تذكري دارم) آقاي اكرمي بفرماييد. (اكرمي- تذكري دارم) آقاي دكتر آيت نظر شما چيست؟ (دكتر آيت- من مخالف اين اصل هستم). آقاي موسوي زنجاني چه نظري داريد؟ (موسوي زنجاني- تذكر دارم) (مقدم مراغه‏اي- من قبل از همه اسم نوشته بودم ولي از من سؤال نكرديد) اسمتان در ليست نيست، به هر حال نظرتان چيست؟ (عضدي- من هم مخالفم) آقاي دكتر نوربخش: بفرماييد. (دكتر نوربخش- تذكري دارم) آقاي رباني املشي شما چه نظري داريد؟ (رباني املشي- تذكر دارم) آقاي رشيديان نظرتان چيست؟ (رشيديان- تذكري دارم) امروز بيشتر متذكر هستند، اولين مخالف طبق صورت موجود آقاي طاهرى اصفهاني نظرتان را بفرماييد.
طاهري اصفهاني- بسم الله الرحمن الرحيم: قبلًا هم بحث شده است، اين اصل چيزي را كم دارد كه حتماً بايد اضافه شود چون نشريات و مطبوعات در بيان مطلب آزادند مگر آن‏كه مخالف استقلال ... اين درست «عفت عمومي» اين هم درست، يا «توهين به مقدسات و شعائر اسلامي و حيثيت اشخاص» چهار چيز آمده است و به نظر من يك پنجمي هم لازم دارد ممكن است چيزي مخالف استقلال نباشد، مخالف عفت عمومي نباشد. توهين به مقدسات هم نباشد، حتي توهين به مباني هم كه مي‏فرمايند نباشد اما روش كار گمراه‏كننده است. اين همان است كه بين فقهاي ما به عنوان كتب ضلال معروف است. چه طور شما آن چيزي را كه در متن فقه اسلام است در نشريات و مطبوعات نمي‏نويسيد؟ درست است براي افرادي كه بتوانند درك بكنند، كتب ضلال مسأله‏اي نيست چون مي‏توانند جواب‏گو باشند. اما اشاعه دادنش چه؟
نايب رئيس- آقايان ديگر هم توهين نقطه‏نظر را دارند؟ آقاي تهراني نظرتان چيست؟
تهراني- بعد از عفت عمومي بنويسيد «يا عليه مصالح اسلام يا توهين به مقدسات و شعائر اسلامي».
نايب رئيس- آقاي صادقي شما هم همين را مي‏فرماييد؟
صافي- در كميسيون هم سر همين موضوع بحث شد. به اين صورت كه الان هست همة آقايان رأي نمي‏دهند.
نايب رئيس- آقاي دكتر آيت شما بفرماييد.
دكتر آيت- بسم الله الرحمن الرحيم، من هم آرزو دارم و هم اميدوارم كه ما بتوانيم يك حكومت صد در صد اسلامي نه تنها در مملكت خودمان بلكه در دنيا ايجادكنيم، براي استقرار چنين حكومتي من معتقدم كه ما بيش از همه مي‏توانيم از آزادي مطبوعات استفاده كنيم. براي اين‏كه منطق و استدلال ما قوي‏تر است و معتقديم كه حقيم و حق هم هستيم. دستگاه‏ها هميشه براي بستن زبان حق، روزنامه‏ها را توقيف و سانسور مي‏كردند. در اينجا نوشته است كه نشريات و مطبوعات در بيان آزادند مگر ... اين مگرها را رويش حرف داريم. عفت عمومي البته مسأله‏ايست و ساير مسائل هم همين طور، نمي‏گوييم مطبوعات آزادند منتشر كنند. اما مسأله اين هست كه ممكن است از آن سوء استفاده بشود و بنابراين پيشنهاد من اين است كه بنويسيم: «توقيف و سانسور و مطبوعات و نشريات مطلقاً ممنوع است» ولي بقيه را كه نوشته‏ايم جزو جرائم مطبوعاتي قلمداد كنيم. خوب اگر كسى به كسى اهانت كرد دادگستري است و
                        مشروح مذاكرات قانون اساسى‏جلسه‏67-51، ص: 1728
قانون جزا سه سال؛ چهار سال، دو سال، زندان و شلاق و هر چه تعيين شده است، يا كسي كه به اسلام توهين كرد، باز دادگستري و قانون هست و مورد مجازات قرار مي‏گيرد. اما اگر ما بخواهيم چنين مطلبي را بگوييم كه حق است روزنامه سانسور بشود، به عنوان اين‏كه خلاف اسلام مطلبي ننويسند، مي‏روند توي روزنامه و مطالب حق روزنامه را حتي مطالبي كه به نفع اسلام هست را سانسور مي‏كنند، در رژيم سابق هم اين كار را مي‏كردند ما جلو سانسور و توقيف را بگيريم و خلاف‏هاي مطبوعاتي را به شدت مجازات كنيم وگرنه گفتيم به ضرر ما از اين اصل استفاده مي‏شود. همين طور كه تاريخ اين هفتاد و دو سال مشروطيت كذايي همين را نشان داده است يعني تحت عنوان اين‏كه مطالب خلاف اسلام نوشته نشود يا نظاير اينها جلوى آزادي‏ها را مي‏گرفتند. (تهراني- روزنامه‏هايي هستند كه خيلي چيزهاي ناروا مي‏نويسند ولي اينها جرم است و بايد جلوي آنها را گرفت. اين است كه بگذاريم حرف‏شان را آزادانه بزنند و بعد از آن، آنجا كه لازم است به آنها جواب بدهيم و آنجا كه اهانت كرده‏اند مجازات كنيم.
سبحاني- يعني اول سمپاشي و مسموم بكنند، بعد ببريم‏شان بهداري معالجه كنيم؟
دكتر آيت- اين حرف شاهنشاه آريامهر او هم همين بهانه را مي‏آورد. (سبحاني- اين چه تشبيهي است آقا)؟
نايب رئيس- اجازه بفرماييد جلسه‏مان منظم باشد، آقاي عضدي شما مطلب ديگري داريد (عضدي- خير).
مقدم مراغه‏اي- راجع به اين قسمت چند تا از اين اصول هست كه اينها به اصطلاح نتيجه كوشش‏ها و مجاهدات همه بشر در همه نقاط جهان است و اين اصول را بنده مي‏خواستم كه در اين قانون جمهوري اسلامي منطبق با مباني اسلامي به طور مشخص و صريح باشد. اينجا اين استثناء صراحت آن را از بين مي‏برد. هميشه براي كارهاي خلاف از استثناء استفاده مي‏شود اگر اجازه بفرماييد چند اصلي كه بعداً مطرح مي‏شود به اضافة چند اصل ديگر كه من پيشنهاد كرده‏ام و عده‏اي از دوستان هم امضا كرده‏اند (براي حقوق ملت) و متأسفانه تا حالا مطرح نشده است. در قانون گذشته هم همين مطلب بوده و همين طور كه الان اشاره شد ديديد كه چه تضييقاتي بر مطبوعات كه فرمودند از آن براي مبارزه با دين مبين اسلام سوءاستفاده كردند، اين است كه استدعا مي‏كنم اگر ممكن است به اين صورت نوشته بشود: «مطبوعات در بيان مطلب آزادند، حدود اين امور و جرائم مطبوعاتي و كيفيت رسيدگي و مجازات آنها را قانون معين مي‏كند» چون اصل آزادي مطبوعات است، با صراحت آزادي مطبوعات اعلام مي‏شود، بعد طبق قانون بر اساس موازين قانون اساسي جمهوري اسلامي مسؤوليت‏ها تعيين مي‏شود.
نايب رئيس- بنده به عنوان موافق اسم نوشته‏ام، عرض كنم نظامي كه بخواهد بر ايمان قبلي مردم تكيه داشته باشد، بي‏شك بايد براي حفظ و حراست اين ايمان خيلي اهميت قائل باشد. تحريم خريد و فروش و نشر كتب ضلال زيربنايش همين است كه اولًا مكتب براي ايمان مردم در ساختن زندگي سعادتمند براي فرد فردشان نقش بنيادي مي‏بيند و ثانياً وقتي نظام سياسي و اجتماعي هم بر اين ايمان متكي است خود به خود اگر او متزلزل بشود، نظام متزلزل مي‏شود، منتها آن‏چه مهم است اين است كه ما ببينيم كه در چه شرايط زماني زندگي‏
                        مشروح مذاكرات قانون اساسى‏جلسه‏67-51، ص: 1729
مي‏كنيم و در يك شرايطي بايد خود مكلف را به عنوان همان تكليف ايماني وادار كرد كه از خريد و فروش و نشر استفاده از كتب ضلال اگر اهلش نيست، خودداري كنند. اين همان حكمي است كه از قديم تا حالا بوده و حالا هم هست، اما آيا حكومت به عنوان جلوگيري از منكر اعمال قهر مي‏توانند بكنند يانه؟ يعني اين طور بيان مي‏كنيم كه خريد و فروش كتب ضلال براي كساني كه در جلوگيري از اين منكر اعمال قهر بكنند يا نه؟ اين مسأله مورد بحث است. آيا اعمال قهر در هر دوره‏اي و در هر موردي مي‏تواند طريق جلوگيري از همه منكرات باشد؟ حرف من اين است كه در شرايطي كه ما هستيم اعمال قهر براي جلوگيري از نشرياتي كه مبارزه فكري با اسلام مي‏كنند سودمند نيست، بر حسب تجربة عيني و بررسي شده‏اي كه ما داريم نه تنها سودمند نيست بلكه جلوگيري با اعمال قهر از نشر و تهيه از اين نشريات، مضر به اسلام هم واقع شده است، پس عرض بنده اين است كه اين يك حرام، يك منكر و يك راه مبارزه با اين منكر و براي جلوگيري از اين منكر آيا بايد استفاده از قهر باشد كه اينجا ما مي‏گوييم قهر با آن نفوذي كه همان رساله علميه در مردم دارد و بسيارى از مردم متدين اين كتاب‏ها را چاپ و پخش و توزيع مي‏كنند، چون به احكام الهي متعهدند بايد آن را دنبال كنيم زيرا آن راه مؤثرتر خواهد بود. بنابراين بنده معتقد هستم كه آنجا كه اهانت باشد كه عبارتست از يك كار زشتي كه نسبت به فرد هم مي‏گوييم بايد جلويش را گرفت. نسبت به اسلام و شعائر اسلامي به طريق اولي، آنجا كه تحريك و توطئه عليه استقلال كشور باشد بايد جلوي آن را گرفت. نمي‏شود جلو توطئه سياسي را باز گذاشت و بعد از قدرت سركوب نظامي با آن مقابله كرد اينها درست است ولي آن‏كه آقايان نگرانش هستيد كه مي‏فرماييد اگر بعضي از نشريات طوري است كه از نظر مذهب افكار را مسموم مي‏كند در اينجا بياييد با آن حكم تكليفي كه توي رساله مي‏گويند و يا ترتيب كه مي‏كنند، جلو نشر اينها را بدون اعمال قهر بگيرد، آن مؤثر است اگر خواستيد از اعمال قهر استفاده بكنيد نتيجه به عكس مي‏دهد اين عرض من بود.
كرمي- هر چه با موازين اسلام منطبق نباشد مقبوليت ندارد، اگر تصويب هم نكنيد در مراجعه به قانوني ارزشي نخواهد داشت.
دكتر آيت- افشاء اسناد و نشر اكاذيب را چه بايد كرد؟
نايب رئيس- نشر اكاذيب كه اصلًا جايز نيست.
طاهري اصفهاني- اگر صاحبان آراء با احترام دعوت بشوند به راديو و تلويزيون بروند و يا آنها كه اهليت دارند مصاحبه راديو؛ تلويزيون را پخش كنند كه مضراتش را همه ديده‏اند. آنها را گمراه كنند ولي در راديو، تلويزيون ولو بر ضد اسلام باشد آنها جوابي به آنان مي‏دهد و مردم بهتر مي‏توانند به حقيقت پي ببرند. اين نشريات آزاد ضد اسلام خطرش مشهود است.
فاتحي- بيانات جناب‏عالي كاملًا صحيح بود ولي مطلبي كه در بيان اصل آمده است با آن تطبيق نمي‏كرد. آن طوري كه جناب‏عالي فرمودند بر مسلمين لازم است در اظهار عقايد تمام افراد و اديان اجازه بدهند عقايدشان را بيان كنند، ما نمي‏توانيم جلو عقايد و اديان را بگيريم، زيرا برخلاف اسلام است. اما توهين به اشخاص يك مسألة به خصوص است، كاري به اين مطلب‏
                        مشروح مذاكرات قانون اساسى‏جلسه‏67-51، ص: 1730
ندارد. ما بايد اين مطلب را بنويسيم كه هر كس مي‏تواند عقايدش را منتشر كند و تبليغ براي ترويجش بكند مگر توطئه‏گر باشد يا بخواهد افساد بكند.
مكارم شيرازي- بنده دو تا تذكر دارم اول اين است كه اين «و» در اينجا مثل اين‏كه درست نيست. چون دو تاي آن را با «ي» نوشته‏ايم اينجا با «و» معني‏اش اين مي‏شود كه توهين به مقدسات و شعائر اسلامي و حيثيت اشخاص هر دو روي هم رفته يك مانع است. اين بايد تبديل بشود يا «هتك حيثيت اشخاص»، «و» تبديل به «ي» بشود ...
نايب رئيس- بوده هم زائد است، باشد كافي است.
مكارم شيرازي- مطلب ديگر اين است كه به اين صورت آن‏چه رأي نمي‏آورد بايد بنويسيم مخالف مباني اسلام.
نايب رئيس- آقاي دكتر ضيايى بفرماييد.
دكتر ضيايى- مضافاً بر مطلبي كه جناب آقاي مكارم فرمودند بايد منافي با عفت عمومي نباشد و افشاء اسناد و نشر اكاذيب هم اضافه شود.
نايب رئيس- افشاء اسناد بحث خاصي است، ببينيد آقا، به هر حال در آينده كه يك قانون مطبوعات خواهيم داشت. جزئيات را بايد در قانون مطبوعات آورد و افشاء اسرار و اينها يك سلسله حقوق شخصي است. اين بايد براي خودش در آنجا با مجازاتش بيايد.
دكتر ضيايى- پس استثنائات را برداريد.
نايب رئيس- واقعش هم همين است كه اگر اينجا بخواهيد صحيح عمل بكنيد و بنويسيد نشريات و مطبوعات آزادند مگر در مواردي كه در قانون معين مي‏شود، اين از همه بهتر است و بعد هم قانون با جزئياتش مي‏آيد و اين را حل مي‏كند.
دكتر قائمي- اين قسمتي را كه اخيراً فرموديد اگر حذف كنيد يك قسمت از اشكالات من رفع مي‏شود. اما اگر قرار است كه باشد. به غير از اين چهار نكته‏اي كه دراينجا ذكر شده من دو نكته ديگر را پيشنهاد مي‏كنم كه بر آن اضافه بشود. يك مسأله اين است كه ممكن است اصلي مخالف استقلال نباشد، در عين حال مخالف نظام جمهوري هم نباشد. شايد اين را بايد اضافه كنيد. يكي ديگر هم بر طبق تجربه‏اي كه دو سه ماه اخير به ما نشان داده است مسأله تحريك و ايجاد اغتشاشات و بزرگ كردن يك مطلب است كه مخالف با استقلال نيست ولي در مملكت جنگ و خونريزي راه انداخته است. اگر بنا است اين ابعاد را آنجا ذكر كنيم مگر آن‏كه مخالف استقلال با عفت عمومي يا توهين به مقدسات و شعائر اسلامي و حيثيت اشخاص، اين ابعاد هم بايد به آن اضافه شود.
نايب رئيس- آقاي موسوي جزايري مطلب تازه‏اي داريد؟
موسوي جزايري- من پيشنهاد مي‏كنم كه عنوان مضله اينجا بيايد و اين با توضيحاتي كه بعضي حتي راجع به مكاتيب خودشان مي‏دهند منافات دارد. آنها ممكن است كتب ضلال نباشد، هر چيزي كه امكان توطئه يا تحريف در آن باشد، آن مضله است. اين را بايد اينجا ذكر بكنيم.
اكرمي- اگر عبارت قرار است همين باشد، من يك اشكال دارم، شما نوشته‏ايد ... «مخالف استقلال يا عفت عمومي يا توهين به مقدسات و شعائر اسلامي» يعني چه؟ مخالف استقلال مخالف عمومي درست، اما مخالف توهين به مقدسات و شعائر اسلامي يعني چه؟ بايد
                        مشروح مذاكرات قانون اساسى‏جلسه‏67-51، ص: 1731
موافق باشد؟ عبارت اشكال دارد، بايد به طريق ديگر نوشته شود.
دكتر نوربخش- اينجا نوشته‏ايد: «توهين به مقدسات و شعائر اسلامي» اديان ديگر را اضافه بكنيد.
نايب رئيس- آقاي رشيديان بفرماييد.
رشيديان- نظرات بنده را دوستان فرمودند ولي منظور من اين است كه اين قيود را قانون عادي معين مي‏كند.
نايب رئيس- آقاي منتظري نظر شما چيست؟
منتظري- همان نشر اكاذيب را اضافه بفرماييد.
قريشي- عرضم اين است كه بعضي از جرايد، نظرات باطل را درج مي‏كنند، ولي وقتي كه جواب به آنها مي‏نويسيد حاضر به درج آن نيستيد، در زمان حيات مرحوم آيت‏الله مطهري در مجله زن روز مطالبي نوشته مي‏شود. وقتي جواب‏هاي آقاي مطهري را در ستون مقابل درج كردند آن قاضي كه اين مطلب را مي‏نوشت سكته كرد و از بين رفت. لذا خوب است بنويسيم نشريات و روزنامه‏ها در منعكس كردن افكار مخالف و موافق موظفند وقتي يك چيزي نوشته شد و جواب آن را فرستاديم آن جواب را حتماً درج بكنند.
نايب رئيس- آقاي حجتي بفرماييد.
حجتي كرماني- اگر همان پيشنهادي كه جناب‏عالي محول به قانون كرديد تصويب شود كه خوب، و الا پيشنهاد دكتر آيت را بگذاريد كه خيلي جالب است و اگر مي‏خواهيد آن نباشد به جاي شعائر اسلامي، شعائر ديني بگذاريد، چون توهين به مقدسات ساير اديان هم بايد موجب كيفر بشود.
نايب رئيس- آقاي خامنه‏اي بفرماييد.
خامنه‏اي- در متن اول شامل مطبوعات، فيلم و نوار و نمايش هم بود. به نظر جناب‏عالي نشريات شامل اينها مي‏شود؟ و حتي مجسمه‏سازي ممكن است منافي عفت عمومي باشد.
نايب رئيس- اين لازم نيست در قانون اساسي بيايد، اينها قانون عادي را معين مى‏كند. اين‏كه روي مطبوعات تكيه مي‏شود به اعتبار اين است كه مطبوعات نقش خاصي دارند. ما يكي از دو راه را بايد انتخاب كنيم. ما بايد همين اصل را به رأي بگذاريم يا اين‏كه اين طور بنويسيم: «نشريات و مطبوعات در بيان مطالب آزادند مگر آن‏كه مخل به مباني اسلام يا حقوق عمومي باشند. تفضيل آن را قانون معين مي‏كند».
رباني شيرازي- اين «مباني اسلامي» مسائلي را كه آقايان مي‏گويند در بر نمي‏گيرد. اگر بنويسيم مخالف با اسلام و استقلال كشور، تمام مسائل را در بر مي‏گيرد.
تهراني- آقاي رباني، همان عبارتي را كه آقاي بهشتي گفتند، تمام مسائل را در بر مي‏گيرند.
نايب رئيس- در همين اواخر كه يك لايحه مطبوعاتي مي‏خواستند تهيه كنند، تفاصيل آن را هم آورده بودند. بالاخره شما هر استثنايي را اينجا بگذاريد، باز يك چيزي كم خواهد داشت. اما اگر به اين صورت باشد كه بنويسيم «نشريات و مطبوعات در بيان مطالب آزادند مگر اين‏كه مخل مباني اسلام يا حقوق عمومي باشد» و بعد اضافه كنيم كه «تفضيل آن را قانون معين مي‏كند» كامل مي‏شود و بعد استثنائات را در قانون مي‏آورند.
                        مشروح مذاكرات قانون اساسى‏جلسه‏67-51، ص: 1732
رشيديان- مخل نظم ممكن است ولي مخل مباني معني ندارد.
مكارم شيرازي- به جاي مخل، منافي بنويسيد.
نايب رئيس- ببينيد منافي كه بي‏معني است اگر مخل باشد نقطه‏نظر دوستان رعايت شده است و مي‏توانيم رويش متفق الرأي باشيم. بنابراين اين اصل سي و يك براي رأي‏گيري خوانده مي‏شود.
اصل 31 (اصل بيست و چهارم) نشريات و مطبوعات در بيان مطالب آزادند مگر آن‏كه مخل و مباني اسلام ياحقوق عمومي باشد، تفضيل آن را قانون معين مي‏كند.
نايب رئيس- لطفا رأي بگيريد.
 (اخذ رأي به عمل آمد و نتيجة آن به شرح زير اعلام شد).
نايب رئيس- نتيجه رأي‏گيري را اعلام مي‏كنيم. عده حاضر در جلسه هنگام اخذ رأي پنجاه و هفت نفر، تعداد كل رأي پنجاه و هفت رأي، موافق پنجاه و يك نفر، مخالف دو نفر، ممتنع چهار نفر، بنابراين اصل سي و يك با پنجاه و يك رأي موافق تصويب شد، تكبير (حضار سه مرتبه تكبير گفتند).
6- طرح اصل 1/ 73
نايب رئيس- اصل 1/ 73 مطرح است كه قرائت مي‏شود.
 «اصل 1/ 73- هرگاه مجلس شوراي ملي تجديدنظر با تغيير در يك يا چند اصل معين از اصول قانون اساسي را لازم بداند با اكثريت دو سوم آراء تأييد رهبري، تشكيل مجلس خبرگان را تصويب نمايند. اين مجلس مركب از تعداد هفتاد نفر از حقوقدانان و مجتهدان در مسائل اسلامي است كه از طرف مردم انتخاب مي‏شوند و اختيارات آن محدود به تجديدنظر در همان اصل يا اصول معيني است. تصميمات آن با دو سوم آراء معتبر مي‏باشد. اصولي كه در بخش كليات قانون اساسي آمده از اين حكم مستثنى است و قابل تجديدنظر نمي‏باشد».
نايب رئيس- من از آقاياني كه اسم نوشته‏اند سؤال مي‏كنم و آقايان فقط نظر بدهند كه موافق هستند يا مخالف يا اين‏كه سؤالي و تذكري دارند. آقاي سبحاني شما موافقيد يا مخالف؟ (سبحاني- چند تا تذكر دارم) آقاي آيت شما چه نظري داريد؟ (دكتر آيت- چند تا تذكر دارم). آقاي رحماني نظر شما چيست؟ (رحماني- مخالفم) آقاي فوزي شما موافقيد يا مخالف. (فوزي- مخالفم) آقاي رشيديان شما موافقيد يا مخالف؟ (رشيديان- مخالفم). آقاي موسوي جزايري شما نظرتان چيست؟ (موسوي جزايري- تذكر دارم). آقاي منتظري شما چه نظري داريد؟ (منتظري- تذكري دارم). خانم گرجي بفرماييد (خانم گرجي- تذكر دارم). آقاي طاهري خرم‏آبادي شما نظرتان چيست؟ (طاهري خرم‏آبادي- موافقم) آقاي مكارم موافقيد يا مخالف؟ (مكارم- موافقم) آقاي غفوري شما مخالفيد يا موافق؟
غفوري- به نظر من بايد متمّم قانون اساسي را در نظر گرفت، چون احتمالًا خيلي چيزها كم است و يك يا چند اصل متمّم، قانون اساسي را در واقع تكميل مي‏كند.
نايب رئيس- پس تذكر داريد؟ آقاي فاتحي بفرماييد. (فاتحي- تذكر دارم). آقاي سبحاني تذكري داريد، بفرماييد.
سبحاني- تذكر من اين است كه بايد اينجا چه چيزي روشن بشود، اولًا مي‏خواستم بدانم‏
                        مشروح مذاكرات قانون اساسى‏جلسه‏67-51، ص: 1733
هفتاد نفر از حقوقدان و مجتهدات بالسويه است يا اين‏كه اجمالي دارد. اقلًا در ذيل بنويسيم كه تفضيلش را قانون معين مي‏كند. اين يكي ديگر اين‏كه اينجا كه نوشته شده «اصولي كه در بخش كليات قانون اساسي آمده است از اين حكم مستثنا است». مي‏خواستم عرض كنم كه اين تنها مستثنا نيست خيلي از اصول را داريم كه جزو كليات قانون اساسي نيستند، ولي اصولي هستند كه به اصطلاح از نظر اسلام يك طرفه هستند و دو طرفه نيستند. مثلًا اصل بيست و هفتم كه مي‏گويد: «حيثيت، جان، حقوق، مسكن و شغل اشخاص از هر نظر مصون است». اين اصلي است كه از نظر اسلام يك جنبه بيشتر ندارد ولي در كليات هم نيست و اصول ديگري نظير اين اصل هست كه بايد استثنا شود.
نايب رئيس- واقعاً اين اصل به طور كلي ضرورت دارد كه باشد؟ (نمايندگان- خير) آقاي دكتر آيت بفرماييد.
دكتر آيت- اولًا عرض مي‏كنم كه هفتاد نفر بايد مقيدكنيم چون كم است و بعد از اين‏كه نوشته شده است: «حقوقدانان و مجتهدان» اينها ديگر خيلي جنبه خصوصي پيدا مي‏كند. اگر بنويسيم «خبرگان» بهتر است و بعد عرض كنم كه تنها اصول مربوط به كليات نيست كه مهم است و آخر اصل بايد اضافه كنيم كه آن اصل بايد به نحوي تغيير پيدا كند كه مغايرت با كليات نداشته باشد. علاوه بر اين‏كه كليات را نمي‏شود تغيير داد.
نايب رئيس- آقاي موسوي جزايري بفرماييد.
موسوي جزائري- در متني كه اول تهيه شده بود تعداد هفتاد و سه نفر بود. چرا اينجا هفتاد نفر شده است؟
نايب رئيس- آقاي منتظري بفرماييد.
منتظري- غير از كليات كه نوشته شده آن اصلي هم كه شوراي نگهبان بايد باشد مقررات مجلسي بدون شوراي نگهبان، ارزش قانوني ندارد، آن هم بايد اضافه شود.
نايب رئيس- خانم گرجي بفرماييد.
خانم گرجي- تذكر من در مورد متمّم است كه ذكر نشده وآن تعداد هفتاد نفري كه براي يك اصل بايد بيايند، من فكر مي‏كنم با اين ترتيب كارها يك كمي مشكل مي‏شود.
نايب رئيس- آقاي موسوي جزايري بفرماييد.
موسوي جزايري- عرض مي‏شود كه بايد اضافه شود. اصولي هم كه تغيير مي‏كند نبايد مغاير با اصول كلي باشد.
نايب رئيس- آقاي فاتحي تذكرتان چيست؟
فاتحي- اينجا استثناء فقط براي اصولي كه در بخش كليات قوانين اساسي است، آمده است به عقيده من بعضي از اصول هستند كه از كليات مهم‏تر هستند. آنها را هم بايد مستثنا كرد. مثلًا آن اصل پنج.
نايب رئيس- اصل پنج كه جزء اصول كليات است، از اصول دين يك چيز خيلي مهم دارد، آن هم معاد است. يك مخالف صحبت كند. آقاي رحماني بفرماييد.
رحماني- بسم الله الرحمن الرحيم. اولًا عرض كنم اين اصل لازم نيست. و اما راجع به اين قانون اساسي كه به حسب وضع موجود روز تصويب مي‏شود، چون نظر اين اصول است. اگر چنان‏چه يك وقتي خواستند رفراندوم بكنند اين رفراندوم‏ها در اينجا تصريح شده است، در
                        مشروح مذاكرات قانون اساسى‏جلسه‏67-51، ص: 1734
اختيار يك شخصيت‏هايي هست. اين هم يكي از آن موارد هست و روي اين موضوع مي‏تواند تصميم بگيرند. از هم اكنون كه قانون اساسي را تصويب كرده‏اند اين را دچار اضطراب و تشويش مي‏كنيد. اين يك مطلب، دوم اين‏كه مملكت مال همه مردم است و اختصاصي به حقوقدانان و مجتهدات كه اينجا آورده شده وجهي ندارند. اگر به اصطلاح طبقه روشنفكران را خواسته‏ايد در نظر بگيريد، دانشمندان، چون اقتصاددانان هم هستند، ما بنا نيست همه‏جا مرتب يك مزايايي براي يك قشر بشويم و اينها را در امور مملكت مطلق‏العنان بكنيم و بعد هم كه ما مرتب تعارف مي‏كنيم كه انقلاب مال مستضعفين است، خيلي از همين افرادي كه نه حقوقدان هستند و نه مجتهد، اينها شايد بتوانند سياست مملكت را به واسطه اين‏كه در عمق ملت قرار دارند و با قشرهاي مختلف در تماس هستند بهتر درك بكنند كه آيا بايد اين تغيير داده بشود. اشكال ديگر اين است، مجتهد يعني حقوقدان اسلامي آيا شما مي‏خواهيد پنجاه سال ديگر مجتهد را در برابر حقوقدانان قرار بدهيد؟ و باز هم با ايهام اين موضوع و تلويحاً با تثبيت اين‏كه حقوقدانان در برابر مجتهدان هستند، آنها را تقويت بكنيد. ما قائل به اين هستيم كه حقوقدانان بايد باشند. ولكن حقوقدانان يا همان مجتهدات هستند يا افرادي هستند كه از مكتب آن مجتهدين استفاده كرده‏اند. خلاصه اين موضوع يك ابهامي دارد و نمي‏خواهم بگويم كه با يكديگر از هيچ لحاظ تفاوت و تغاير ندارد. من مطالبم را مي‏گويم اگر چنان‏چه قابل قبول شد، خوب، و اگر قابل قبول هم نشد، نشده باشد زيرا نمي‏خواهم مطلبي را اينجا اثبات كرده باشيم. البته آن‏چه بنده و ديگران گفته‏ايم، اينجا در مشروح و در نوارها هست و بعداً ثابت خواهد شد كه حق به جانب چه كسي بوده است. اين موضوعي است كه اگر نسبت به بعضي از تذكرات بي‏توجهي بشود بعداً قضاوت خواهد شد.
و اما راجع به مجتهدان، مجتهد يك معنايي است كه آن را نمي‏شناسند مگر اوحديون از مردم. ما وقتي مي‏خواهيم رفراندوم بكنيم همه ملت را مي‏خواهيم به پاي صندوق‏ها ببريم. كاري نكنيم كه مردم با يك الفاظي رو به رو بشوند كه براي انطباق آن الفاظ دچار مشكلاتي بشوند. اين يك اشكال، اشكال ديگر اين است كه مجتهد ممكن است صالح باشد چون فرض اين است كه افراد به خصوصي را مي‏خواهيد ذكر كنيد، مجتهد ممكن است كه داراي ملكه عدالت و تقوا و مبارزه با فساد باشد و ممكن است كه نباشد. آن قشر از مجتهدين كه داراي اين خصوصيات نيستند ما به چه مجوز بدهيم كه مردم آنها را بياورند و نسبت به قانون، قانون اساسي كه به اين صورت مي‏شود نظر بدهند. پس اگر مجتهدان را ذكر مي‏كنند بايد از قبل مجتهدين را مجزا بكنيد. فعلًا در اين موارد از اين بيشتر نمي‏خواهم صحبت بكنم. ولكن اشكال عبارتي كه اينجا به نظر مي‏رسيد اين است كه در آخر بنويسيم «قابل تجديدنظر يا تغيير نمي‏باشد» چون در اين متن فقط نوشته است «قابل تجديدنظر نمي‏باشد» و اميدوارم توجه بفرماييد كه اين اصل بايد يا اصلاح شود و يا اين‏كه حذف شود. و با اصل بعدي هم بنده مخالف هستم كه الان نوبت مي‏گيرم.
نايب رئيس- اگر از همين حالا نوبت بگيريد آقاي رحماني فكر نمي‏كنيد كه ظلم باشد، آقاي طاهري خرم‏آبادي به عنوان موافق بفرماييد. (نمايندگان- ديگر موافق نمي‏خواهد صحبت كند و لازم نيست).
منتظري- من نظرم را بايد بگويم، غير از كلمات آن اصلي را كه داريم و مي‏گويد.
                        مشروح مذاكرات قانون اساسى‏جلسه‏67-51، ص: 1735
مجلس شوراي ملي بدون شوراي نگهبان، مقرراتش ارزش قانوني ندارد جزء استثنائات آن‏هم بايد اضافه شود.
نايب رئيس- اگر اين بيايد خيلي از اصول ديگر هم بايد بيايد.
منتظري- آن خيلي مهم است، اصل هفتاد و هفت حتماً بايد اضافه شود.
حسيني هاشمي- بعد از مجلس خبرگان آن را تصويب نمايد، نوشته شود «كيفيت و تعداد آن را معين مي‏كند» و زيرش يك اصل ديگر اضافه شود و به اين مضموم «هر گونه تغييري بر اساس اصالت كلياتي كه بنيان نظام جمهوري را بيان كرده است».
نايب رئيس- بنده خيال مي‏كنم اين اصل را بايد به همين صورت رأي بگذاريم چون اگر بخواهيم اصلاح كنيم خيلي اصلاحات زيادي مي‏خواهد و اصولًا من خودم با بودنش مخالف هستم. البته نمي‏توانم كه چه تعداد از دوستان با من هم‏فكر باشند. به هر صورت من فكر مي‏كنم هيچ لزومي ندارد و راه تجديدنظر را خود ملت مي‏دانند.
رشيديان- اين اصل لازم است كه باشد، زيرا ما معتقديم كه كار ما ممكن است نقص داشته باشد و مسلماً نقص خواهد داشت براي اين‏كه نشان بدهيم كه واقعاً ما تصميمي نداريم و آماده پذيرش نيست، فقط نوشته شود به رفراندوم بگذارند با فرمان رهبر.
نايب رئيس- آقاي رشيديان عرض من هم همين است. وقتي كه الان قانونيت قانون اساسي با رفراندوم است. بنابراين راه هميشه باز است و احتياج به اصل ندارد و مي‏تواند در آينده به راحتي خودش راه تجديدنظر را پيدا كند. آقاي طاهري خرم‏آبادي بفرماييد.
طاهري خرم‏آبادي- ديروز صحبت اين بود كه اگر ما همين طور واگذار كنيم به مجلس يا رفراندوم ممكن است در بعضي از اصول قانون اساسي تغيير يا تجديدنظري به عمل بيايد كه برخلاف مباني اسلام يا حقوق ملت باشد. البته بنا بود كه مسأله رفراندوم هم اضافه بشود. حالا من نمي‏دانم چطور شد كه نيست. اين پيش‏بيني براي اين موضوع شد كه افراد مجتهد هم به رفراندوم گذاشته بشود و اگر شما تنها واگذار كنيد به رفراندوم يا مجلس آن وقت ممكن است بيشتر تزلزل ايجاد كند.
نايب رئيس- هيچ تزلزلي هم ايجاد نمي‏كند آقا، من از شما مي‏پرسم اگر شما بيست تا اصل بگذاريد اينجا به جاي يكي، به اين مضمون كه اين قانون اساسي هيچ قابل تغيير نيست، بعداً با يك رفراندوم مي‏توانند تمامش را عوض كنند؟
طاهري خرم‏آبادي- با رفراندوم مي‏تواند عوض بشود اما قبل از رفراندوم ...
نايب رئيس- آقايان توجه ندارند. آقا يك قانوني كه اعتبار قانوني و حقوقي‏اش را از نظر موازين حقوقي از يك مبنايي مي‏گيرد، حالا اين مبنا هر چه مي‏خواهد باشد. اين مبنا اگر مجلس مؤسسان است، مجلس مؤسسان، اگر رفراندوم است، رفراندوم، يك چيزي كه اعتبار قانوني خودش را از يك مبنايي مي‏گيرد هيچ وقت نمي‏تواند نفي‏كننده اعتبار همان مبنا براي نوبت بعدي باشد. اصلًا اين محال است.
هاشمي‏نژاد- اگر اين مبنا بگويد غير قابل تغيير است، غير قابل تغيير مي‏شود.
نايب رئيس- مگر ما مي‏توانيم براي آيندگان تكليف معين كنيم هر مكلفي خودش مي‏داند.
                        مشروح مذاكرات قانون اساسى‏جلسه‏67-51، ص: 1736
منتظري- اجازه بفرماييد، در اصل دوم متمّم قانون اساسي سابق بود كه اين اصل الي يوم ظهور حضرت ولي عصر (عج) باقي است و قابل تغيير نيست و ما دنبال اصل دوازدهم اصرار كرديم كه نوشته شود، گفتند نه در آنجايي كه مي‏خواهيم مسأله تغيير قانون اساسي را بگذاريم در آنجا استثناء مي‏كنيم.
سبحاني- نوشتيم آقا در اصل دوازده كه مي‏گويد: «دين رسمي ايران اسلام و مذهب جعفري اثني عشري است و اين اصل الي الابد غير قابل تغيير است».
منتظري- درست است نوشته شده است.
نايب رئيس- حالا اگر بخواهيد تغييراتي در اين اصل داده بشود، چون تغييرات زياد است، اشكال پيدا مي‏كند.
منتظري- فقط شوراي نگهبان را بنويسيد، چون اصل هفتاد و هفت مهم است كه باشد.
نايب رئيس- آخر فقط اين مطلب كه نيست، بنده هم اضافه مي‏كنم «مگر در بخش كليات قانون اساسي و اصول مربوط به شوراي نگهبان» رأي كه نمي‏آورد بيخودي بحث نكنيم. بنابراين اصل 1/ 73 رأي‏گيري خوانده مي‏شود.
 «اصل 1/ 73- هرگاه مجلس شوراي ملي تجديدنظر يا تغيير در يك يا چند اصل معيني از اصول قانون اساسي را لازم بداند، مي‏توانند با اكثريت دو سوم آراء و تأييد رهبري تشكيل مجلس خبرگان را تصويب نمايد، اين مجلس مركب از تعداد هفتاد نفر از حقوقدانان و مجتهدان در مسائل اسلامي است كه از طرف مردم انتخاب مي‏شوند و اختيارات آن محدود به تجديدنظر در همان اصل يا اصول معين است و تصميمات آن به دو سوم آراء معتبر مي‏باشد. اصولي كه در بخش كليات قانون اساسي آمده و اصول آمده و مربوط به شوراي نگهبان از اين حكم مستثنا است و قابل تجديدنظر نيست».
حجتي كرماني- تمام اظهارات شما نشان مي‏داد كه رأي نمي‏آورد. آخر اين چه كاري است اين اصل را اول اصلاح بفرماييد، بعد رأي بگيريد.
دكتر آيت- اگر رأي نياورد فردا تنظيم مي‏كنيم و دو مرتبه مي‏آوريم. (حجتي كرماني- اين رأي‏گيري يك بازي است).
نايب رئيس- لطفا رأي بگيريد.
 (اخذرأي به عمل آمد و نتيجة آن به شرح زير اعلام شد).
نايب رئيس- نتيجة رأي‏گيري را اعلام مي‏كنيم، عده حاضر در جلسه هنگام اخذ رأي پنجاه و پنج نفر، تعداد كل آراء پنجاه و هفت رأي، (دو رأي به قيد قرعه خارج شد). موافق سي و يك نفر، مخالف نه نفر، ممتنع پنج نفر، بنابراين اصل 1/ 73 رد شد.
حجتي كرماني- اين به نظر من يك براي بود كه شما درآورديد.
نايب رئيس- چرا جناب‏عالي متوجه كلماتتان نيستيد. آقاي حجتي يعنى چه كه مي‏فرماييد بازي در آورديم.
حجتي كرماني- شما خودتان فرموديد كه اين اصل رأي نمي‏آورد. اقلًا اول با دست رأي مي‏گرفتند.
نايب رئيس- مگر نمي‏شود با ورقه رأي گرفت؟ چرا سركار نمي‏خواهيد در كلمات رعايت بفرماييد. بنده از شما مي‏پرسم مگر يك چيزي را نمي‏شود با ورقه رأي گرفت؟ اول اين موضوع‏
                        مشروح مذاكرات قانون اساسى‏جلسه‏67-51، ص: 1737
را توضيح بدهيد آقا (حجتي كرماني- سؤالم تمام نشده است) آخر شما سؤال نمي‏كنيد توهين به جلسه مي‏كنيد. مي‏فرماييد ما اينجا بازي مي‏كنيم. (حجتي كرماني- سؤالم تمام نشده است) آخر سؤال شما توهين به جلسه مي‏كند. مي‏فرماييد ما اينجا بازي مي‏كنيم. (حجتي كرماني- شما اول اجازه بدهيد من صحبتم را بكنم) آخر چرا سركار اين تعبير را مي‏كند يعني چه؟
رباني املشي- شما از اول تا حالا هر جسارتي را كه توانسته‏ايد به اين مجلس كرده‏ايد.
نايب رئيس- شما بالاترين جسارت را مي‏فرماييد چون مي‏فرماييد بازي در آورده‏ايم. با ورقه‏رأي گرفتن بازي هست؟
حجتي كرماني- مگر آقا به شما نگفتيم؛ من رأي نمي‏آورم. آقاي دكتر بهشتي شما اگر خودتان نمي‏خواستيد رأي بگيرد، رأي مي‏گرفتيد؟
نايب رئيس- اين يك چيز خواستني نيست آقا.
حجتي كرماني- آقا من به رويه مجلس باز هم اعتراض دارم. بگذاريد حقيقت را بگويم.
نايب رئيس- بفرماييد؛ آقا بفرماييد چون بحثش زائد است.
حجتي كرماني- آقاي بهشتي من از شما معذرت مي‏خواهم. شما اجازه بدهيد من بقيه حرفم را بزنم اين نوارها و اين صورت‏جلسات هست، ببينيد. اوقات مشابهي را كه مثال اين مسأله بوده است، شما يا با دست رأي مي‏گرفتيد و يا بعد مي‏گفتند كه اين چنين به نظر مي‏رسد كه رأي نمي‏آورد و تغييري مي‏داديد. مثل همان اصل «مخل بر اسلام» كه تغيير داديد و به رأي تصويب نبايد باشد و بعد از آن اضافه شود «كيفيت و تعداد آن را قانون معين مي‏نمايد» اين موضوع پيشنهاد شد.
نايب رئيس- آقا خيلي چيزها پيشنهاد مي‏شود.
حجتي كرماني- اجازه بدهيد شما اگر مي‏خواستيد رأي بگيريد و اين اصل را واقعاً برنگردانيد اصلاح مي‏كرديد و به رأي مي‏گذاشتيد. ولي شما گفتيد كه من با اصل اين مسأله مخالف هستم.
نايب رئيس- من رأي خودم را گفتم.
هاشمي‏نژاد- آيين‏نامه مي‏گويد اصلي كه اينجا مطرح مي‏شود بايد به رأي گذاشته شود و اگر رد شد برگردد به جلسة گروه‏ها. در كدام موقع معمول بوده است كه براي تمام يك اصل با دست رأي بگيرند؟
نايب رئيس- آقاي هاشمي‏نژاد بفرماييد بنشينيد.
حجتي كرماني- من حرفم تمام نشده، در همين مجلس به من توهين شد و گفتند كه حرف‏هايي را كه قاسملو بايد بزند تو مي‏زني. يك چنين توهيني به من كردند و من چيزي نگفتم.
نايب رئيس- چرا آقا بنده خودم آن روز اعتراض كردم.
حجتي كرماني- آخر جواب‏ها بايد طوري باشد كه آن آقا حساب كار خودش را بكند و ديگر اين حرف‏ها را نزند. ما يك آدم‏هايي هستيم عاشق انقلاب و مي‏ميريم براي انقلاب، ولي چون شما اظهار كرديد و تأييد كرديد من با اصل اين‏كه تجديدنظر در اين اصل بشود مخالف هستم.
نايب رئيس- خوب من هم مثل شما نظرم را گفتم.
حجتي كرماني- بنابراين چون من هميشه ريشة مسائل را بررسي مي‏كنم مي‏خواهم بگويم‏
                        مشروح مذاكرات قانون اساسى‏جلسه‏67-51، ص: 1738
چون شما با اين مسأله مخالف بوديد باالله والله خودتان هم مي‏دانيد خواستيد اين طور عمل بشود.
يزدي- اين توهين الان شما بدتر از آن توهين اول است. معناي آن توهين شما اين است كه چون ايشان فرمودند كه مخالف هستم، بقيه به دليل مخالفت ايشان مخالفت كردند. عرض مي‏كنم همه اينهايي كه اينجا هستند خودشان صاحب رأي هستند و اين توهين شما بزرگ‏تر از توهين اول است.
حجتي كرماني- آقاي يزدي شما طوري صحبت مي‏كنيد كه ...
يزدي- آقاي حجتي بفرماييد بنشينيد و وقت جلسه را نگيريد.
نايب رئيس- آقاي حجتي بفرماييد بنشينيد. (حجتي- من پيشنهاد دارم و راجع به همين اصل است) منتظري اين اصل تمام شد.
7- طرح و تصويب اصل 2/ 25 (اصل بيست و يكم)
نايب رئيس- اصل 2/ 25 مطرح است قرائت مي‏شود.
اصل 2/ 25 دولت موظف است شخصيت و حقوق زن در تمام جهات با رعايت موازين اسلامي را تضمين نمايد و امور زير را انجام دهد.
1) ايجاد زمينه‏هاي مساعد براي رشد شخصيت زن و احياي حقوق مادي و معنوي او.
2) حمايت مادران، بالخصوص در دوران بارداري و حضانت فرزندان و حمايت از كودكان بي‏سرپرست.
3) ايجاد دادگاه صالح براي حفظ كيان و بقاي خانواده.
4) ايجاد بيمة خاص بيوه‏گان و زنان سالخورده و بي‏سرپرست.
5) اعطاي قيموميت فرزندان به مادران شايسته در صورت نبودن ولي شرعي.
نايب رئيس- آقاي صافي بفرماييد.
صافي- بنده نسبت به بند سوم كه نوشته شده است «ايجاد دادگاه صالح» مي‏خواستم بگويم اين دادگاه اختصاصي كه سابق هم بود يك حكم شرعي در اينجا ندارد. اگر «فابعثوا حكما من اهله و حكما من اهلها» مستند باشد آنگاه دادگاهي است موقف و «حكما من اهله و حكما اهلها» است نه اين‏كه يك دادگاه هميشگي و دائمي باشد و اصلًا اين غير از آن است و اين مبناي شرعي ندارد و در بند پنجم هم همين‏طور است كه براي صغاري كه آنها ولي ندارند قيم معين كنند و اگر به طور مستمر اين را بخواهيم در اينجا ذكر بكنيم آن‏هم باز مبناي شرعي ندارد و به نظر من اين دو بند خلاف ضوابط شرعي است.
نايب رئيس- آقاي مكارم شما موافقيد؟ يا مخالف؟ (مكارم شيرازي- من موافقم) خانم گرجي شما نظرتان چيست؟ خانم گرجي (من موافقم البته اشكالي هست كه بايد توضيح بدهم). آقاي خامنه‏اي نظرشما چيست؟
خامنه‏اي- من موافقم البته يك پيشنهاد هم دارم و آن اين است كه در اول اصل بعد از «شخصيت» كلمة «استقلال» اضافه بشود.
نايب رئيس- پس از اين كلمه «استقلال بايد قبل از «شخصيت» باشد «براي استقلال و رشد شخصيت زن»، آقاي فوزي بفرماييد.
                        مشروح مذاكرات قانون اساسى‏جلسه‏67-51، ص: 1739
فوزي- بنده يك سؤالي دارم كه ضمناً آن اشكالي را هم كه جناب آقاي صافي فرمودند تأييد مي‏كنم. سؤالم اين است كه در بند يك كلمه نوشته شده است. «ايجاد زمينه‏هاي مساعد براي رشد و شخصيت زن و احياي مادي و معنوي او». مي‏خواستيم بدانيم كه دولت چه زمينه‏هايي ايجاد مي‏كند كه حدّ معنوي زن را بالا ببرد، توضيح بدهيد تا مطلب روشن بشود.
نايب رئيس- آقاي فاتحي بفرماييد.
فاتحي- اينجا كه آمده «حمايت مادران» در اصل مربوط به زن است، يعني حمايت مادران در دوران بارداري و اما حضانت فرزند به عهده مادران گذاشته نشده و حمايت از كودكان بي‏سرپرست هم يك مطلبي است جدا كه به اينجا هيچ ارتباطي ندارد.
نايب رئيس- آقاي رشيديان جناب‏عالي چه فرمايشي داشتيد؟
رشيديان- چند تا تذكر دارم. يكي از «كودكان بي‏سرپرست» يك جمله اضافه شود كه «و جلوگيري از استثمار كودكان» چون اين مسأله در اينجا بايد گنجانده شود و درست مربوط به همين مطلب است، چون بعضي از خانواده‏ها كه وضع مالي‏شان خوب نيست بچه را زودتر از وقت معين به كار مي‏فرستند.
نايب رئيس- اگر اين مطلب را در اصول مربوط به كار اضافه كنيم بهتر نيست؟
رشيديان- من فكر مي‏كنم چون در اصول خانواده هم مطرح مي‏شود اگر به نحوي بين جمله‏اي كه عرض كردم اضافه شود، خيلي مؤثر خواهد بود. مطلب ديگر همان مطلبي است كه آقاي صافي فرمودند كه در اينجا دادگاه اختصاصي را ما نقض كرده‏ايم. مطلب سوم اين‏كه در بند چهار كه نوشته شده «ايجاد بيمة خاص بيوه‏گان و زنان سالخورده و بي‏سرپرست» به جاي بيمه بنويسيم «تكفّل»، چون بيمه موارد خاصى دارد و در ارتباط با بعضي از قوانين و مقررات قراردادي است، و اما اين بند پنج يعني «اعطاي قيموميت فرزندان با مادران شايسته و در صورت نبودن ولي شرعي»، چه ضرورتي داشته كه در اينجا بياوريم؟ اين يك چيز بديهي و ثابت است و شما با آوردن اين بند، مطلب تازه‏اي را بيان نمي‏كنيد؟ يعني قوانين و احكام ساده و جزئي اسلام را در قانون اسلامي ذكر كنيد و لزومي دارد.
نايب رئيس- آقاي رحماني؟
رحماني- بنده با بند آخر مخالفم و همچنين با دو سطر اول كه در صدر اين اصل نوشته‏شده، هر وقت نوبتم شد دلايلش را عرض مي‏كنم.
نايب رئيس- آقاي كيانوش تذكر جناب‏عالي چيست؟
كياوش- من پيشنهاد مي‏كنم در اينجا اضافه شود؛ احقاق حقوق كامل زن، در آن هنگام نوشته شده، هر وقت نوبتم شد دلايلش را عرض مي‏كنم.
نايب رئيس- بسيار خوب آقاي طاهري اصفهاني.
طاهري اصفهاني- از بس ناراحت شدم براي بعضي حوادثي كه اتفاق مي‏افتد متأسفانه مطالب همه آقايان را دقيقاً نشنيدم، به خصوص كه بعضي از دوستان هم آهسته صحبت مي‏فرمايند و من نشنيدم و نتوانستم توجه كنم. اين است كه اگر مطالبم تكراري است و قبلًا آقايان فرموده‏اند، مي‏بخشيد اينجا شما خواسته‏ايد براي حقوق زن يك اصلي را تنظيم كنيد، ولي در خلال اين اصل در يكي از بندها آمده است «حمايت از كودكان بي‏سرپرست» اين چه ربطي به حقوق‏
                        مشروح مذاكرات قانون اساسى‏جلسه‏67-51، ص: 1740
و شخصيت زن دارد؟ يكي هم مطلبي كه از جناب آقاي صافي شنيديم، ايجاد دادگاه صالح حفظ كيان و بقاي خانواده چه دادگاهي مي‏تواند باشد؟ و چگونه اين دادگاه مي‏تواند بقاي خانواده را طبق موازين شرع متكفل شود؟ اعطاي قيموميت هم يا ولي يا نايب ولي شرعي است، يعني كسي كه از طريق ولي براي اين سمت‏ها تعيين شده، بنابراين ممكن است ربطي با دولت پيدا نكند، و به علاوه لازم نيست به مادران شايسته داده شود. ممكن است در بعضي مواقع، به عللي و به جهاتي غير مادر را نسب بدانند. براي اين‏كه كارهاي بيشتري را مي‏تواند تقبل كند و به عهده بگيرد.
نايب رئيس- آقاي دكتر ضيايى؟ (دكتر ضيايى- من مخالفم) آقاي منتظري بفرماييد.
منتظري- من هم چند تا تذكر دارم. يكي اين‏كه مسأله حمايت از كودكان بي‏سرپرست يك اصل ديگر بود و در اين صورت حقوق زن و كودك يعني اگر بنويسيم «دولت موظف است شخصيت، حقوق زن و كودكان را الخ ...» آن وقت مي‏توانيم يك بند هم در اينجا بنويسيم كه در آن حمايت از كودكان بي‏سرپرست مطرح شود، يعني من مي‏گويم در صدر اصل، كلمه «كودكان» اضافه شود و در نتيجه «حمايت از كودكان بي‏سرپرست» هم به صورت يك بند درآيد. يكي هم بند پنج كه فكر نمي‏كنيم به دولت مربوط شود. اين مربوط به حاكم شرع است و او هم هر مصلحتى بداند عمل مي‏كند.
نايب رئيس- آقاي رباني شيرازي بفرماييد.
رباني شيرازي- عبارت «دولت موظف است شخصيت زنان را تضمين نمايد» معني صحيح ندارد. معناي صحيح آن همان است كه در بند يك آمده يعني «ايجاد زمينه‏هاي مساعد براي رشد جمعيت شخصيت زن و احياي حقوق مادي و معنوي او».
نايب رئيس- به نظر من هم عبارت بايد بهتر و جامع‏تر باشد و طوري بنويسيم تا با كرامت زن سازگارتر باشد.
منتظري- بايد بنويسيم «دولت موظف است حقوق زن و كودك را در تمام جهات با رعايت موازين اسلامي تضمين نمايد.»
نايب رئيس- فكر نمي‏كنم كلمه كودك در اينجا ضرورتي داشته باشد. آقاي قريشي شما فرمايشي نداشتيد؟
قريشي- در بند سه اين اصل كه نوشته‏شده: «اينجا دادگاه صالح براي حفظ كيان و بقاي خانواده است، به نظر من خيلي درست نيست اگر اين طور بنويسيم «ايجاد دادگاه خانواده از طريق دادگستري» كه مطابق آيات قرآن باشد، «فَابْعَثُوا حَكَمًا مِنْ أَهْلِهِ وَحَكَمًا مِنْ أَهْلِهَا» بهتر است. همين طور عبارت «اعطاي قيموميت» كه معني خيلي وسيعي دارد و معلوم نيست مقصود چيست، و از طرف ديگر احساس مي‏شود كه اين اصل يك «پروپاگاندي» است كه بگوييد ما طرفدار حقوق زن هستيم.
نايب رئيس- آقاي يزدي شماهم مطلبي داريد؟
يزدي- بله، من اول اسم نوشتم و فقط يك جمله عرض داشتم.
نايب رئيس- قبل از شما هم عده‏اي اسم نوشته‏اند و آنها هم حتماً يك جمله بيشتر ندارند.
يزدي- به نظر من اين عبارت «ايجاد زمينه‏هاي مساعد براي رشد شخصيت زن ...» يك شعار است و بايد حذف شود چون در بند دو به بعد همان مطلب را دارد و عبارت بند يك جز شعار
                        مشروح مذاكرات قانون اساسى‏جلسه‏67-51، ص: 1741
هيچ چيز ديگري ندارد و
نايب رئيس- بله، اگر عبارت را در صدر اصل بنويسيم، بدين صورت دولت موظف است حقوق زن را در تمام جهات تضمين كند و امور زير را انجام دهد و بعد هم در بند يك اين طور بنويسيم: كه «ايجاد زمينه‏هاي مساعد براي استقلال و رشد شخصيت زن ...»
منتظري- اگر كلمه «كودكان» را در صدر اصل اضافه نكنيد بايد در بند دو عبارت «حمايت از كودكان بي‏سرپرست» را هم برداريد.
خانم گرجي- «استقلال» در همين بند يك لازم است كه باشد و صدر اصل هم بايد به همين صورت كه هست بماند.
نايب رئيس- شما به اين نكته توجه نفرموديد و آن اين است كه وقتي بگوييد «دولت موظف است شخصيت زن را تضمين نمايد» آن وقت ...
خانم گرجي- «دولت موظف است كه شخصيت و حقوق زن را تضمين كند» اين عبارت بهتري است.
نايب رئيس- ما «استقلال» را در بند يك آورده‏ايم. دولت نمي‏تواند شخصيت زن را تضمين كند. اين تعبير خوبي نيست، «شخصيت» كه تضمين كردني نيست. حتي شخصيت مرد را هم نمي‏شود تضمين كرد.
خانم گرجي- پس بنويسيد «استقلال و حقوق زن».
نايب رئيس- بله، «استقلال و حقوق زن» خوب است.
سبحاني- كلمة «استقلال» بحث‏انگيز است.
نايب رئيس- خوب، آقاي منتظري به عنوان مخالف و آقاي مكارم به عنوان موافق صحبت مي‏كنند و بعد رأي مي‏گيريم. (دكتر غفوري من هم عرض داشتم) آقاي غفوري قبل از شما هم عده‏اي در نوبت قرار گرفته‏اند و اگر بخواهيم همه صحبت كنند خيلي طول مي‏كشد. اجازه بدهيد نظم جلسه را حفظ كنيم.
دكتر غفوري- اصلًا كلمة دولت در اينجا غلط است. بسياري از اينها بايد به عهدة قوة مقننه است كه دولت نيست.
نايب رئيس- دولت بايد لايحه تهيه كند، آقاي منتظري بفرماييد.
منتظري- من وجوه مخالفم را گفتم. يكي اين‏كه در سطر اول بايد كلمه شخصيت را بزنند، ديگرى اين‏كه بايستي طوري عبارت تنظيم شود كه حمايت از كودكان بي‏سرپرست هم در سطر اول گنجانده شود، يعني من معتقدم كه در صدر اصل بنويسيم دولت موظف است حقوق زن و كودكان بي‏سرپرست را الخ ...»
سوم اين‏كه ايجاد دادگاه صالح هم ما صبح گفتيم كه دادگاه خصوصى نيست مگر اين‏كه با قرآن تطبيقش دهيم كه «فَابْعَثُوا حَكَمًا مِنْ أَهْلِهِ وَحَكَمًا مِنْ أَهْلِهَا» اين بند پنج قطعاً غلط است براي اين‏كه مي‏گوييد دولت موظف است. يعني برايش واجب است كه به مادر قيموميت بدهد. حالا اگر مجتهد يا دادستان تشخيص داد كه غير مادر بهتر مي‏تواند مال بچه را حفظ كند، طبق آن‏چه شما اينجا نوشته‏ايد دولت الزام دارد كه به قيموميت مادر بدهد و اين درست نيست.
دكتر قائمي- نكته مهمي است كه كسي نگفته.
                        مشروح مذاكرات قانون اساسى‏جلسه‏67-51، ص: 1742
نايب رئيس- كتباً مرقوم بفرماييد و بفرستيد. آقاي مكارم به عنوان موافق صحبت مي‏كنند، بفرماييد.
مكارم شيرازي- بسم الله الرحمن الرحيم. اولًا اين مطلب معلوم است كه مدافع زنان، تنها خواهرمان خانم گرجي نيستند، بلكه همه آقايان هم هستند. علاوه بر اين‏كه بعضي از روزنامه‏ها گاهي فقط خطاب به ايشان مي‏كنند، مثل اين‏كه به جهاتي انسب است، از خواهرمان دفاع كنيم و من به عنوان موافق هم كه اسم نوشتم با اين‏كه جهاتي انسب بود خواهرمان خانم گرجي صحبت كردند ....
نايب رئيس- ايشان هم صحبت مي‏كنند.
مكارم شيرازي- بله، تا معلوم بشود كه ما هم حداكثر دفاع را داريم مي‏كنيم، و اما اين اصل، اصلي است كه جنبة شعار ندارد و يك واقعيتي است. ما هر واقعيتي را بخواهيم بگوييم ممكن است كسي شكل شعار به آن بدهد. حقوق زن در جامعه ما تا به حال بر اثر قوانين طاغوتي و امثال آن، خوب رعايت نشده است. حالا مي‏خواهيم در جمهوري اسلامي حقوق زن را رعايت كنيم. اصل ننويسيم كه شعار مي‏شود؟ بايد بنويسيم، شعار هم نباشد، بلكه واقعيت باشد و اما اشكالاتي كه جناب آقاي منتظري و ساير آنان كردند من اجمالًا يادداشت كردم و فشرده، جواب عرض مي‏كنم.
اول اين‏كه چرا در اينجا منعكس شده است دادگاهي براي حفظ كيان و مصالح خانواده تشكيل شده و اين معنايش دادگاه اختصاصي است. در حالي كه اين حرف درست نيست؟ چرا براي اين‏كه در فقه اسلام و هم جمهوري اسلامي عملًا خواهيم داشت كه مانعي ندارد شعب دادگاه‏هاي عمومي، هر كدام به يك مسأله رسيدگي كنند. مثلًا يك شعبه فقط به خلاف‏هاي رانندگي رسيدگي كند يا شعبه‏اي باشد كه مربوط به مسائل خانواده‏اي، در عين اين‏كه دادگاه اختصاصي نيست، شعبه شعبه مي‏شود و اتفاقاً بهتر پياده مي‏شود چون اين قاضي در اين گونه مسائل ورود بيشتري پيدا مي‏كند كه اين مسأله با فقه ما هم مي‏سازد و در كتاب قضا هم ديدم كه مانعي ندارد قسمتي را به بعضي از قضات واگذار كنند. پس اين معناى دادگاه اختصاصي ندارد و هيچ‏گونه اشكالي توليد نمي‏كند، و اما اشكال دوم درباره مسأله قيموميت بود كه چرا اگر ولي شرعي نباشد، قيموميت به مادران شايسته واگذار مي‏شود. اگر مادر شايسته باشد كه خوب، غالباً اولويت دارد و به علاوه با توجه به اين‏كه ولي امر يا ولي صغار بايد رعايت غطبه كند و مسلماً در زمان و عصر ما رعايت غطبه اين است كه اين حق را به مادران شايسته واگذار كنند. حالا شما يك فرض نادري بياوريد كه اين مادر شايسته است امايك كسي خيلي بهتر از او سراغ داريد كه بتواند ولي شرعي باشد. من فكر مي‏كنم اين فرضي نباشد كه ما بتوانيم بر طبق آن قانون اساسي تنظيم كنيم و اما اشكال سومي را بعضي از آقايان كردند كه اين، وظيفه حاكم شرع است و چه ربطي به دولت دارد. فرض كرديم دادستاني است كه مجتهد است و جزء شوراى عالي قضائي مجتهدين هست و زير نظر اولياء امر پياده مي‏شود و هر كسي نمي‏تواند از گوشه‏اي بلند شود و قيمي براي اطفال بي‏سرپرست تعيين كند. بلكه بايد از طريق حكومت اسلامي آن هم زير نظر مجتهدين تعيين شود. پس در بند آخر هم هيچ‏گونه اشكال شرعي ندارد، و اما اين‏كه بعضي‏ها فرموند به جاي بيمه كلمه تكفّل نوشته شود، ما بحث بيمه را آنچنان‏
                        مشروح مذاكرات قانون اساسى‏جلسه‏67-51، ص: 1743
نوشته‏ايم كه مسأله تكفّل در تحت عنوان بيمه، اگر مراجعه شود افتاده است، و اما اين‏كه گفتند، چرا «كودكان بي‏سرپرست» در اينجا آمده است؟ اين يك تناسب بسيار نزديك با مسألة زناني كه فاقد همسرند دارد و غالباً اينها را به هم عطف مي‏كنند و لذا دادگاه‏هايي كه سابقاً درباره خانواده هم بحث مي‏كرده تعيين تكليف كودكان بي‏سرپرست هم در همان‏جا مي‏شود، اين دو مطلب منافاتي ندارد اگر با هم در يك اصل ذكر شود و تنها چيزي كه بنده فكر مي‏كنم، اگر اينجا اضافه شود، عيبي ندارد در اينجا نوشته شده «... و امور زير انجام مي‏دهد» كلمه «از جمله» در اول آن اضافه شود يعني به عنوان از جمله اين بندها در اينجا بايد كه تنها كلمه اختصاصاً به اين امور نداشته باشد و مسائل ديگري را هم شامل مي‏شود.
نايب رئيس- خانم گرجي، شما موافق دوم هستيد، اگر مطلبي داريد بفرماييد.
خانم گرجي- بسم الله الرحمن الرحيم السلام عليكم و رحمة الله وبركاته. از اين‏كه صدايم گرفته و نمي‏توانم به خوبي صحبت كنم معذرت مي‏خواهم. اين‏كه فرمودند چرا دولت موظف است، البته منظور اين نيست كه هيأت دولت باشد، چون هر كاري مربوط به گروه خاصي است كه انجام شود پس بنابراين دولت اسلامي مربوط به همان گروه خاص خودش، اين وظيفه را انجام مي‏دهد و باز همان‏طور كه عرض كردم در اول اين اصل بايد نوشته شود «دولت موظف است استقلال و حقوق انساني زنان را الخ ...» كما اين‏كه در جلسه اول هم گفتم بحث از حقوق زن نيست، بحث از حقوق يك انسان است و حقوق انسانى زنان مطرح است، ما نمي‏خواهيم زن و مرد را از هم جدا كنيم. يك زن، يك مرد هر دو واحد انساني هستند و بعد هم به دنبال عبارت بالا نوشته شود و «حقوق انساني زنان را در تمام جهات با رعايت موازين عدل اسلامي تصمين مي‏كند». دولت اسلامي بايد استقلال و حقوق انساني زنان را تضمين كند، حالا به هر وسيله و به عهده هر گروهي كه مي‏خواهد واگذار كند، بلكه كجاي اين اصل خلاف شرع است؟ تا آنجايي كه ما يادمان است و همين الان هم جناب آقاي صدوقي فرمودند، اگر شخصيت وحقوق زنان را فقط در كتاب‏هاي تاريخ بخوانيم يا اين‏كه من در پيشگاه ايمان ايشان سر تعظيم فرود مي‏آورم كه در بيانات خودشان فرمودند كه خواهري در كنار برادر خويش دويست مرد رزمنده سلحشور را به خاك و خون كشيد ولي باز فرموند كه زنان در بعضي موارد قدرت كارايي ندارند و امروز بار ديگر چشم مردان جهان و چشم مكتب ايلام روشن به آن دختري، چون دختر علي، كننده در خيبر، از زير چادرش قيچي آهن‏بر را در مي‏آورد و باز دختري كه در اين كار پيش‏قدم مي‏شود. حالا چگونه ما مي‏توانيم اين كارها را انجام بدهيم؟ اگر در طول تاريخ زنان را عقب گذاشتند امروز شما و من نگذاريم. اين را بارها گفته‏ام به عنوان كسي كه از اصل ولايت فقيه و از اين قانون مي‏خواهد حكايت و دفاع كند، انتظارات زيادي دارند، همان طور كه پيغمبر (ص) هم فرمودند: «امناء رسول» كاري كه پيغمبران كردند، شخصيت انسان‏ها را زنده كردند، همان كاري كه امام در حال حاضر دارد مي‏كند و دائماً به ما شخصيت مي‏دهد به عناوين مختلف در هر كاري، اول پاي خواهران را به ميان مي‏كشيد چون حقوق اينها سابقاً از بين رفته و اين نهادهاي انساني قبلًا در وجود ما مرده است بايد اينها را از قوه به فعل درآوريم. درست نيست كه دوباره به عقب برگرديم، هيچ‏كدام از اينها اين كارها را نمي‏توانند انجام دهند قبلًا هم در كميسيون داخلي‏
                        مشروح مذاكرات قانون اساسى‏جلسه‏67-51، ص: 1744
عرض كردم كه از نظر لياقت اين اسلام و اين قرآن و اين سوره نمل است كه آن شعور و آن شخصيت و آن بينش زن را بيان مي‏كند. در آنجا كه مي‏گويد: «إِنَّ الْمُلُوكَ إِذَا دَخَلُوا قَرْيَةً أَفْسَدُوهَا» براي مردان ابرقدرت سياسي بايد اين كلام را با آب و طلا نوشت ما قبول داريم كه زن در اسلام، حكومت به معناي ولايت مطلق را، طبق قانون، نمي تواند انجام بدهد ولي نه اين‏كه لياقت نداشته باشد من خودم گردن در مقابل اسلام نهاده‏ام و تا آخرين قطرة خون يك مجري و يك وكيل هستم، اشكالي ندارد امام فرمودند كه زن مي‏تواند طلاق بدهد پس اينها براي زن‏ها چيزي نيست كه شما فكر كنيد خلاف اسلام است. اينها احياي ارزش‏هاي اسلام است كه ببينيم اسلام چه كار كرده و چگونه شخصيت‏ها و ارزش‏ها را ارزش داده است و به هر حال من معتقدم بايد اين اصل را با اين عبارت شروع شود كه: «دولت موظف است استقلال و حقوق انساني زنان را در تمام جهات با رعايت موازين عدل اسلامي تضمين كند» و همان طور كه ما در اينجا مي‏آوريم علماي ما نوشته‏اند و اينها حافظ دين در زمان غيبت امام هستند و ما مديون آنها هستيم. در بند يكم نوشته‏ايم:
 «اينجا زمينه‏هاي مساعد براي رشد شخصيت زن و احياي حقوق مادي و معنوي او» زمينة مساعد براي رشد شخصيت زن، زن‏هاي زينب‏گونه كه اميدواريم تعداشان زياد شود و دنيا گلستان گردد و «الجنه تحت اقدام الامهات» لااقل مشخص شود و ما در مقابل جهان همان‏طور كه همة قوانين ارزنده اسلام را ارائه و ارجاع مي‏دهيم و سرافراز و گردن بلند كه نگذاشتند تا به حال شناخته شود امروز عملًا اين كار را مي‏كنيم. كما اين‏كه زنان در كارها وارد شده‏اند و امور كارها را به دست گرفته‏اند و دولت اسلامي بايد اين امور را گسترده كند و مسأله ديگر حمايت از مادران است، به خصوص در دوران بارداري و حضانت و من خواستم پيشنهاد كنم براي بچه‏هاي زنان شاغل و همچنين در دوران بارداري و حضانت فرزند هم قيدي در اينجا اضافه شود و مسأله ايجاد دادگاه صالح هم همين طور جواب داده شده؛ «فَابْعَثُوا حَكَمًا» ناظر كيست و به چه كسي مي‏گويند؟ به مردم كوچه و خيابان؟ به دادگاهي دارد مي‏گويد: «فَابْعَثُوا حَكَمًا مِنْ أَهْلِهِ وَحَكَمًا مِنْ أَهْلِهَا» حالا اگر شعبه‏اي از شعب دادگاه وجود داشته باشد كه زنان را در دادگاه كه ما گفتيم بايد علني باشد، صالحي ايجاد شود البته ان‏شاء الله خانواده‏هاي ما ديگر دعوايي نخواهد داشت و اگر زنان و مردان به آن درجه از رشد فرهنگي برسند، اميدواريم اصلًا در اين دادگاه‏ها باز نشود و ما نيازي نداشته باشيم كه دو مرتبه دادگاهي داشته باشيم. پس اينها هم برخلاف موازين اسلام نيستند. در بند ديگر گفته‏ايم «ايجاد بيمة خاص بيوه‏گان و زنان سالخورده و بي‏سرپرست» كه به نظر من بسيار خوب است با آن نحوة فرهنگ غلطي كه تا به حال بوده و اين‏گونه زنان هيچ‏گونه استقلال مادي و فرهنگي تداشتند، وقتي شوهر مي‏ميرد يك موجود عاطل و باطل و گرسنه مانده در اجتماع سرگردان مي‏ماندو حالا بايد دولت اسلامي ما كاملًا اين اصل را رعايت كند. در بند ديگر آمده است كه: «اعطاي قيموميت فرزندان به مادران شايسته» يعني مادري كه شايسته است و لياقت دارد قيموميت فرزندش را به عهده بگيرد، يكي از برادران گفتند كه شايسته‏تر، ما
                        مشروح مذاكرات قانون اساسى‏جلسه‏67-51، ص: 1745
سؤال مي‏كنيم اگر بچه‏اي پدري داشت و مرد ديگري شايسته‏تر از اين پدر بود، آيا قيوميت فرزندش را به آن مرد مي‏داد؟ پس در اينجا هم مادر شايسته ارجحيت و اولويت دارد چون بچه تعلق به او دارد. خود قرآن مي‏فرمايد: «وَالْوَالِدَاتُ يُرْضِعْنَ أَوْلَادَهُنَّ» بچه مال مادر است اين را از او نگيريد همه زندگي و جانش را روي بچه‏اش گذاشته است. چرا بايد بچه را از او بگيرند؟ حالا اگر شايسته از مادرش بوده، خوب، من هم ممكن است شايسته‏تر از مادر يك بچه باشم، بايد بچه مردم را نگهداري كنم؟ دليل ندارد و اين‏كه فرمودند چرا دولت اين قيموميت را اعطا كند، دولت اسلامي است و زير نظر امام كار مي‏كند و با همان اصل ولايت فقيه ما مي‏خواهيم كه امام توجه خاصي روي مسائل زنان مي‏فرمايند و زنان مستضعف ما را، كه حتي نيروي فكر را هم از آنها گرفته‏اند، به ما برگردانند البته در آخر همين بند گفته‏اند: «در صورت نبودن ولي شرعي» كه مي‏خواستم بگويم «ولي» شرعي و عرفي ندارد و من مي‏خواهم در اينجا يك بند به اين شرح اضافه شود «اقدام به تجديدنظر در آنها در دفع تبعيضات نابجا در قوانين مربوط به زن» تا قوانين مربوط به زنان پاكسازي شود و در آنها تجديدنظر به عمل آيد كما اين‏كه خود قضات هم كه به اينجا تشريف آورده‏اند فرمودند كه بايد در اين قانون‏ها يك تجديدنظر و پاكسازي شود. البته من نمي‏گويم از كتاب‏هاي خارجي، بلكه از كتاب‏هاي خودمان كه بزرگان ديني و دانشمندان اسلامي ما نظير شما برادارن آنها را نوشته‏ايد، اين قوانين را استخراج كنيد و با تجديدنظر در اين گونه قوانين حقوق زن را در جامعه‏اسلامي امروز بيشتر كنيد در هر صورت اين اصل ان شاءالله تصويب مي‏شود و برادران هم حامي هستند و همگي رأي خواهند داد عرض ديگري ندارم.
نايب رئيس- متشكر، با اجازه دوستان فقط اين «حمايت از كودكان بي‏سرپرست» كه ضرورتي ندارد در اينجا باشد و براي عده‏اي از برادران شبهه ايجاد كرده است و در اصل كلي آورده‏ايم، اگر موافقيد آن را حذف كنيم و براي رأي‏گيري بخوانيم.
رحماني بند پنج موافق شرع نيست بايد اصلاح شود.
منتظري- ايجاد بيم خاص يعني چه؟
نايب رئيس- بعضي از دوستان در مورد بند چهار مي‏گويند كه ما قبلًا يك اصل در اين موضوع آورده‏ايم و تكرار آن در اينجا ضرورتي ندارد. (عده‏اي از نمايندگان- در عين حال ذكرش در اينجا هم اشكالي ندارد) خوب، پس اگر اكثريت موافق‏اند كه در اينجا هم ذكر شود، عيبي ندارد در اينجا مي‏نويسيم من از آقاي آيت خواهش مي‏كنم كه اصل سي و سه را كه قبلًا تصويب شده و مربوط به بيمه است قرائت كنند تا هيچ گونه شبه‏اي براي دوستان باقي نماند.
 «اصل 33- برخورداري از تأمين اجتماعي از نظر بازنشستگي، پيرى، بيكاري، از كارافتادگي، بي‏سرپرستي، در راه ماندگي، حوادث و سوانح و نياز به خدمات بهداشتي و درماني و مراقبت‏هاي پزشكي به صورت بيمه و غيره؛ حقي است همگاني، دولت مكلف است طبق قوانين از محل درآمدهاي عمومي و درآمدهاي حاصل از مشاركت مردم خدمات و حمايت‏هاي مالي فوق را براي يك‏يك افرادكشور تأمين كند».
رباني شيرازي- پس بنويسيد «تأمين اجتماعي خاص بيوه‏گان ...»
دكتر شيباني- آقا رأي بگيريد، بحث كافي است.
                        مشروح مذاكرات قانون اساسى‏جلسه‏67-51، ص: 1746
پرورش- زنان سالخورده را خود خانم‏هم قبول ندارند اين را حذف كنيد (خنده نمايندگان).
نايب رئيس- قرار نبود دوستان مطايبه بفرماييد.
خزعلي- جناب آقاي بهشتي، يك اشكالي در ذهن بعضي از آقايان هست، اگر اجازه مي‏دهيد به اندازة يك دقيقه صحبت شود تا رفع اشكال آقايان گردد. اين اعطاي قيموميت فرزندان به مادران هم درست است، چون مادر شايسته بود ولي عمو، شايسته‏تر بايستي مثلًا رعايت شود؟ ولي در اصل چهارم داشتيم كه هر قانوني كه بگذرد اطلاق و عمومش با اين تقليد مي‏شود، يعني اگر ما، در موردي ديديم كه عمو شايسته‏تر است آن اصل چهار تقليد مي‏كند پس خلاف شرع نيست.
نايب رئيس- من براي اين‏كه آقاي وافي و جناب منتظري توجه بفرمايند عرض مي‏كنم كه از موقعي كه بحث جمهوري اسلامي شروع شده كه حتي هنوز بحث قانون اساسي هم مطرح نبود نامه‏هاي زياد و متعددي چه از مادرها و چه از بچه‏ها رسيده كه به جاي اين‏كه مادرها قيم ما باشند و اموال‏مان در دست آنها باشد عملًا به دست ديگران داده شده و دچار اين گونه عوارض شده‏ايم. در ذهن آنها اين بوده كه گويي اصولًا مادر را از قيموميت محروم مي‏كنند. البته اگر توجه داشتند كه اين طور نيست طبعاً چنين اعتراضي هم نمي‏كردند، اين است كه اگر در قانون اساسي ذكر شود كه اگر مادر شايسته باشد، با تساوي يادگيري مقدم دارد هيچ عيبي نخواهد داشت. يعني اگر يك مادر و حتي عمو از نظر غبطه فرزند از جهاتي مساوي باشند مادر اولويت دارد و همة ما هم قبول داريم كه مادر اولويت خواهد داشت. (دكتر شيباني) چرا اصل را براي رأي نمي‏خوانيد).
دكتر نوربخش- قسمت چهارم اين اصل يك مقداري زنندگي دارد اين است كه اگر بنويسيم: «تأمين اجتماعي خاص زناني كه از حمايت مادي خانواده برخوردار نباشند» خيلي بهتر است.
نايب رئيس- چون اين اصل شايسته است با رأي بيشتري تصويب شود اگر موافقيد در بند پنج بنويسيم «اعطاي قيموميت فرزندان به مادران شايسته در جهت غبزه آنان در صورت نبودن ولي شرعي» (صدوقي- بسيار خوب است، با همين عبارت رأي بگيريد)
مقدم مراغه‏اي- من عرض داشتم البته ما يك اصلي جداگانه پيشنهاد كرده بوديم ولي به هر حال اگر در اينجا كلمة بي‏سرپرست را برداريد و حمايت از كودكان به طور اعم نوشته شود و جامعه از همه كودكان به طور مطلق حمايت كند، بهتر است و نظر ما تأمين مي‏گردد.
خانم گرجي- در اول اين اصل هم همان طور كه عرض كردم بايد نوشته شود «حقوق انساني زن».
كرمي- مابايد كلامي بگوييم و بنويسيم كه مفاد داشته باشد (همهمه نمايندگان).
نايب رئيس- پس اگر موافق باشيد اصل 2/ 25 را براي رأي‏گيري مي‏خوانيم:
اصل 2/ 25 (اصل بيست و يكم)- دولت موظف است حقوق زن را در تمام جهات با رعايت موازين اسلامي تضمين نمايند و امور زير را انجام دهد:
1) ايجاد زمينه‏هاي مساعد براي رشد شخصيت زن و احياي حقوق مادي و معنوي او.
                        مشروح مذاكرات قانون اساسى‏جلسه‏67-51، ص: 1747
2) حمايت مادران بالخصوص در دوران بارداري و حضانت فرزند و حمايت از كودكان بي‏سرپرست.
3) ايجاد دادگاه صالح براي حفظ كيان و بقاي خانواده.
4) ايجاد بيمه خاص بيوه‏گان و زنان سالخورده و بي‏سرپرست.
5) اعطاي قيموميت فرزندان به مادران شايسته در جهت غبطه آنان، در صورت نبودن ولي شرعي.
نايب رئيس- لطفاً گلدان‏ها را براي اخذ رأي ببريد.
 (اخذ رأي به عمل آمد و نتيجه آن به شرح زير اعلام شد).
نايب رئيس- عده حاضر در جلسه هنگام رأي‏گيري پنجاه و هشت نفر، تعداد كل آراء پنجاه و هشت رأي، موافق پنجاه و سه نفر، مخالف يك نفر، ممتنع چهار نفر، تصويب شد. تكبير (حضار سه مرتبه تكبير گفتند).
ضمناً برادر بسيار عزيزمان كه من هميشه عرض كردم ايشان را با همه خصوصياتشان دوست داشته‏ام، يعني جناب آقاي كرماني يادداشتي مرقوم فرمودند و خواسته‏اند كه آن را بخوانم.
 «با اين‏كه به رأي‏گيري اعتراض دارم از اين‏كه باتعبير تندي مطلب را ادا كردم از شما و مجلس عذر مي‏خواهم».
من هم شخصاً از جناب‏عالي آقاي حجتي عذر مي‏خواهم و تشكر مي‏كنم.
8- پايان جلسه‏
نايب رئيس- جلسه بعدي فردا صبح ساعت 9 خواهد بود.
 (جلسه در سالعت هفده و پنجاه و شش دقيقه پايان يافت).
نايب رئيس مجلس بررسي نهايي قانون اساسي- دكتر سيدمحمد حسيني بهشتي.
                        مشروح مذاكرات قانون اساسى‏جلسه‏67-51، ص: 1749
                        جلس شصت و چهارم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 30/ 9 دقيقه روز 20 آبان‏ماه 1358 هجري شمسي برابر با بيستم ذيحجه 1399 هجري قمري به رياست آيت‏الله حسنعلي منتظري تشكيل شد.
فهرست مطالب:
1- اعلام رسميت جلسه‏
2- طرح و تصويب اصل 1/ 156 (اصل يكصد و هفتاد و يكم)
3- طرح اصل 29
4- طرح اصل 115
5- طرح و تصويب اصل 82 (اصل نود و نهم)
6- طرح و تصويب اصل 24 (اصل هجدهم)
7- طرح اصل 1/ 88
8- طرح اصل 54
9- پايان جلسه‏
                        مشروح مذاكرات قانون اساسى‏جلسه‏67-51، ص: 1751
1- اعلام رسميت جلسه‏
رئيس- اعوذ بالله من الشيطان الرجيم. بسم الله الرحمن الرحيم. جلسه رسمي است، اخوي برادرمان جناب مستطاب حجةالاسلام آقاي قرشي مرحوم شده‏اند، ما ضمن عرض تسليت به ايشان، آقايان و دوستان استدعا مي‏كنيم كه براي شادي روح آن مرحوم قيام فرمايند و يك سوره حمد و قل هوالله بخوانيد.
 (همه حضار در حال قيام سوره حمد و قل هوالله راخواندند).
رئيس: اللهم اغفر للمؤمنين و المؤمنات و المسلمين و المسلما الأحياء منهم و الأموات و تابع اللهم بيننا و بينهم بالخيرات.
2- طرح و تصويب اصل 1/ 153 (اصل يكصد و هفتاد و يكم)
رئيس- اصل 1/ 156 مطرح است متن آن‏قرائت مي‏شود.
 «اصل 1/ 156- هرگاه بر اثر خلاف، اشتباه قاضي در موضوع يا در حكم يا در انطباق حكم به مورد خاص، ضرر مادي يا معنوي متوجه كسي گردد در صورت مقصر بودن قاضي خسارت توسط او و در غير اين صورت به وسيله دولت جبران و از متهم اعاده حيثيت مي‏شود. تشخيص تقصير يا عدم تقصير قاضي به ديوان عالي كشور است.»
رئيس- خوب، اين اصل اين همه اشكال دارد؟ آقاي فوزي شما موافقيد يا مخالف؟ (فوزي- بنده يك تذكري دارم). خوب، شما آقاي جوادي مخالف هستيد يا موافق؟ (جوادي بنده هم توضيحي دارم) آقاي موسوي اصفهاني شما؟ (موسوي اصفهاني- بنده اشكال كلي دارم) آقاي خامنه‏اي شما هم درباره اين اصل نظري داريد بفرماييد. (خامنه‏اي- همچينن بنده هم تذكر دارم) آقاي مشكيني؟ (مشكيني- تذكر دارم) خوب، الحمدالله بيشتر آقايان تذكر دارند. آقاي دكتر غفوري فرمايشي داريد؟ بفرماييد.
گلزداه غفوري- بنده مي‏خواستم يادآوري نمايم كه در صورت مقصر بودن قاضي ...
رئيس- بنده نظرم اين است كه با اين اصل موافق هستيد يا مخالف؟ نظرتان را بفرماييد.
گلزاده غفوري- بالاخره بنده مي‏خواستم مطلبي را عرض كنم و آن اين است كه در صورت مقصر بودن قاضي اگر امكان جبران را قاضي نداشت بايستي در اين مورد خود دولت جبران نمايند.
رئيس- آقاي آيت؟ (آيت- بنده يك تذكر توضيح دارم) پس همه تذكر دارند.
                        مشروح مذاكرات قانون اساسى‏جلسه‏67-51، ص: 1752
آقاي فاتحي چطور؟ موافق هستيد يا مخالف؟ (فاتحي- بنده موافقم) آقاي مكارم جناب‏عالي؟ (مكارم شيرازي- بنده هم همين طور تذكر دارم) خوب، الحمدالله آقاي حيدري، (حيدري- تذكر دارم) خوب شما آقاي فوزي تذكرتان را بفرماييد.
فوزي- در اينجا داشتيم «هرگاه در اثر خلاف يا اشتباه قاضي» تا مي‏رسيد به عبارت در صورت مقصر بودن قاضي» البته تقصير در اشتباه مصور مي‏شود، ولي اگر خلاف بكند بايد بگويد در صورت متخلف بودن قاضي ...
رئيس- آقاي فوزي شما اين طور حساب مي‏كنيد كه آن قاضي كه خلاف كرده مقصر نيست؟ ما موقعي كه كسي جاهل است مي‏گوييم قاصر، يك موقع تقصير آن اعم است به آن تقصير مي‏گوييم اينها با هم فرق دارند.
فوزي- آقاي منتظري آن مقصر نيست؟ آن خلاف كرده به ايشان متخلف مي‏گوييم و اگر در اين مورد او در كارش قصور و يا تقصير كرده، در اين صورت متخلف محسوب مي‏شود.
رئيس- در تخلف هم تقصير صادق است، مقصر اعم است، از اين جهت كه خلاف كرده باشد و يا اين‏كه اشتباهش از اين جهت است كه در مقدمات امر تحقيق كافي نكرده باشد، پس در هر دو مورد آن، مقصر گويند. خوب آقاي جوادي شما؟
جوادي- عرض مي‏شود كه اين‏كه عبارت متن اصلي نوشته شده كه «در صورت مقصر بودن قاضي، خسارت توسط او» آن‏كه در متن فعل هست كه در صورت تلف است، كه اگر با حكم قاضي چيزي تلف شد و از بين رفت، اين دو صورت دارد يكي اين‏كه اگر اين كار ضرر با حكم قاضي عمدي بوده بايستي خود قاضي جبران خسارت نمايد و دوم آن‏كه اگر عمدي نيست و بيت‏المال ضامن است، بايستي جبران شود و از بيت‏المال پرداخت نمايد. ولي اگر روي حكم قاضي مالي را به كسي دادند و كسي هم متضرر شد و آن مال موجود است روي تعادل عيني اين صاحب مال كه متضرر است اگر هر جا مالش را ديد و مشهود نمود بايستي مالش را بگيريد اين يك مسأله ...
رئيس- بله، همين طور كه فرموديد ضمانت دارد و حق گرفتن مال خود را دارد و اما آن چيزي كه فرموديد ...
فوزي- و مسأله دوم اين است كه حق ضمانت دارد كه شخص متضرر مالش را بگيرد، و اين حق ضمانت است و به قاضي كه مال از بين رفته باشد و مال تلف شده پيدا نشود، و مسأله متعادل در كار نوشته شده «خسارت توسط او» بايد نوشته شود: «به عهده» چون اين توسط او يعني به خاطر اين‏كه سمتي دارد و يا اين‏كه از كار بركنار شد و بازنشسته شد، ديگر اين وساطت را ندارد اگر مي‏فرماييد مسأله با تضمين ضمان است تضميني بايستي با تعادل عيني در نظر گرفته شود. تضمين بايستي طوري نوشته شود كه اگر مال عيناً موجود است، صاحب مال و صاحب عيني مالش را پيدا كرد، مي‏تواند مالش را تصاحب كند و به تملك خودش در بياورد. يكي هم اين‏كه اگر مالش را پيدا كرد كه از زير دستش ظالمانه گذشت قاضي مقصر است و اگر به حكم قاضي چيزي تلف شد با تضمين گرفتن تعادل عيني را در اين صورت شامل هر دو حال مي‏شود.
رئيس- «در صورت مقصر بودن» قاضي ضامن است كه ضمانت كند، بله، بالاخره قاضي‏
                        مشروح مذاكرات قانون اساسى‏جلسه‏67-51، ص: 1753
مقصر هست و ضمانت دارد و مسأله‏هاي ديگر نسبت به او و ديگر مسائل فقهي است.
جوادي- مسأله حقوقي‏اش در قانون و خسارت به شخص متضرر از بيت‏المال پرداخت گردد، اما در صورت عمد كه متعاقب و جبران زيان او، يكي از ضامن‏هاي او است اين را نمي‏شود در قانون اساسي منحصراً آورد.
رئيس- در صورت مقصر بودن، قاضي ضامن است و در غير اين صورت ...
جوادي- نه، در اين صورت هم صاحب مال كه مالش تلف شده باز مي‏تواند و به خود قاضي مراجعه نمايد.
رئيس- در صورت تقصير، قاضي ضامن است، در اين صورت به وسيله دولت بايستي جبران شود. آقاي صافي شما هم مطلبي داريد بفرماييد.
صافي- آقا، مفهوم اين عبارت كه فرموديد درست نيست شايد اينها را كه فرموديد تقصير از طرف ضامن و يا از طرف شهود باشد و دولت هم در اين صورت ضامن نيست و بايستي كاري بكند، مشكل اين امر حل شود.
رئيس- خوب، كمي صبر و حوصله داشته باشيد ان شاءالله مشكل حل مي‏شود آقاي موسوي اصفهاني بفرماييد.
موسوي اصفهاني- بنده اشكالم رفع شد و ديگر عرضي ندارم.
رئيس- بسيار خوب آقاي خامنه‏اي بفرماييد.
خامنه‏اي- عرض مي‏شود كه يكي از مشكلات بنده اين است كه در وسط اين اصل يعني اصل 1/ 156 نوشته شده كه «در صورت مقصر بودن» و در آخرش هم نوشته‏ايد كه «تشخيص تقصير قاضي» و اولش كلمه «خلاف» گذاشته‏ايد، پيداست كه خلاف منظور همان تقصير است. بنابراين مشهود شد كه بعضي از برادارن تصور مي‏كنند خلاف يعني همان تخلف در عرف قضائي به معناي تقصير است. تخلفات قضائي يعني تقصيرات عمدي قضائي، بنابراين «خلاف» را حتماً تقصير بكنيد كه دوبار هم كلمه تقصير آمده است كه شامل آن هم بشود. مطلب دوم اين است كه در آخر نوشته شده كه تشخيص تقصير يا عدم تقصير قضات به عهده ديوان عالي كشور گذاشته شده است. ديوان‏عالي قضات و دادگاه عالي انتظام قضات مسؤول اين كار است و در آينده هم مسؤول اين كار خواهد بود. بنابراين بايد اين كلمه ديوان‏عالي كشور را تبديل به كلمه دادگاه عالي قضات بنماييد.
رئيس- آقاي خامنه‏اي، ما اينجا دادگاه عالي انتظامي قضات ننوشتيم ولي نوشتيم ديوان عالي كشور ... آقاي هاشمي‏نژاد بفرماييد.
هاشمي‏نژاد- عرض مي‏شود كه يك قسمت از تذكراتم را آقاي جوادي جوابش را دادند. به نظر من اين جمله را بايستي اين طور اضافه كنيم و بنويسيم: «در صورت مقصر بودن قاضي، خسارت توسط او، و در غير اين صورت توسط دولت بر طبق موازين اسلامي» اينجا قيد بشود بهتر است كه قطعاً تمام آن خصوصيات را شامل مي‏شود. هرگاه مسأله، مسأله مالي و يا غير مالي باشد كه همه را شامل مي‏شود كه فقط همه اينها بايستي بر طبق موازين اسلامي مشخص و معلوم باشد و ضمناً در آنجا ذكر شده «در اثر خلاف» تصور مي‏كنيم كه به جايش «بر اثر خلاف» نوشته شود بهتر است.
                        مشروح مذاكرات قانون اساسى‏جلسه‏67-51، ص: 1754
رئيس- آقاي مشكيني مطلبتان را بفرماييد (مشكيني- خيلي متشكرم، مطلبي كه داشتم گفته شد) خيلي خوب آقاي دكتر غفوري بفرماييد.
گلزاده غفوري- بنده مي‏خواستم مطلبي را عرض بكنم و يادآوري كرده باشم. يكي اين‏كه مراجعه قاضي به اعتماد دستگاه قضائي كشور است. قاضي مانند آدم عادي نيست كه مردم پيش او بروند و آن هم يك اشتباهي كرده باشد و ضمانت شخصي خودش را داشته باشد و براي رفع مشكل و براي گشايش گره كارشان به قاضي مراجعه مي‏كنند. بنابراين بايستي پشتوانه ضمانت قاضي، دستگاه قضائي و دستگاه دولت باشد.
رئيس- آقاي دكتر غفوري اگر قاضي عمداً هم خلاف كرد و حق مردم را ضايع كرد بايستي باز هم دولت جبران خسارت او بكند؟
گلزاده غفوري- نه، اين طور نيست نظرم اين است كه مردم هر روز دنبال قاضي براي كارشان ندوند. يعني در مورد قضاوت بايستي دولت با قاضي طرف باشد نه مردم، كه هر روز دنبال قاضي ندوند و او هم در جواب مردم بگويد: «المفلس في امان الله». دوم اين‏كه علاوه بر قاضي، قضات تحقيق هم هستند چه بسا اشتباه قاضي و حد تقصير به خاطر جهاتي باشد كه آن بازپرس‏ها و قضات تحقيق هم دخالت داشته باشند، بنابراين هر كس كه در اين راه مقصر است، اين از اين جهت است كه بيشتر در امور محوله دقت نمايند و حكمي اشتباهاً صادر ننمايند. (همهمه نمايندگان)
رئيس- آقاي هاشمي‏نژاد بفرماييد سؤالي داشتيد؟
هاشمي‏نژاد- نظر من اين است كه بايستي پشتوانه ضمانت قاضي خود دولت باشد كه مردم بيشتر به آنها اعتماد داشته باشند.
رئيس- كار قاضي وابسته به وزارت دادگستري است و وزارت دادگستري عضوي از دولت است. آقاي دكتر آيت بفرماييد.
دكتر آيت- عرض مي‏شود كه البته، در اين اصل يك مورد خاص هست و آن اين است كه خلاف و تقصير قاضي هست كه تشخيص تقصير و يا عدم تقصير آن به عهده ديوان عالي كشور محول شده است. در اين مورد اشكالي ندارد چون تقصير است و محاكمه قاضي لازم نيست ولي از اصل اين طوري استنتاج مي‏شود كه هر وقت قاضي كار خلاف و خطايي و عمداً انحرافي حاصل كرد همه اينها را بايستي در ديوان عالي كشور رسيدگي كرد، در حالي كه ما بايستي اين طور بنويسيم: «تشخيص تقصير يا عدم تقصير در اين گونه موارد» يعني موارد عمدي كه در كارش هست و يا خلافي در امرش هست و يا اين‏كه خيانت مي‏كند و يا به انحراف كشيده شده است، بايستي در اين مورد يك اصل محكمي گذاشته شود كه از هر نوع تخلف قاضي جلوگيري بشود. قاضي به هيچ‏وجه راهي نداشته باشد كه برخلاف يا تقصير بكند و مرجع خاصي باشد كه فوراً به تخلفات قاضي رسيدگي نمايند يعني اگر قاضي خلافش عمدي باشد، پس قاضي نمي‏تواند باشد و بايستي در اين گونه امور رسيدگي شود و قاضي متخلف را محاكمه كرد و در صورت مشاهده خلاف عمد، بايستي از كار بركنار كرد. بنابراين به نظر من بايستي «تشخيص تقصير يا عدم تقصير قاضي با ديوان‏عالي كشور باشد».
رئيس- آقاي فاتحي شما مطلبي داشتيد؟
                        مشروح مذاكرات قانون اساسى‏جلسه‏67-51، ص: 1755
فاتحي- مي‏خواستم خدمت دوستان عرض كنم كه فرق بين موضوع و حكم اينجا گذاشته شده است. مي‏دانيد قانون اسلام از روي اسلوب صحيح مدون شده است و اشتباهي در حكمش نيست. وقتي در حكم اشتباهي نباشد پس قصور و تقصير به چه معنا است؟ يعني همه اينها بر مي‏گردد باز به همان تخلف؟
رئيس- عرض مي‏شود كه يعني مي‏خواهيد قصور را هم اينجا معني بكنيم؟ آقاي مكارم بفرماييد.
مكارم شيرازي- عرض بنده اين است كه اين اصل بالاخره حاضر نيست كه در اين دو صورت خلاصه شود. اگر اين موازين اسلامي را رويش بگذاريم ديگر حاضر نبودن اصل، مشكل را حل مي‏كند و ديگر اين‏كه ديوان عالي كشور اينجا چه كاره است؟ ديوان عالي كشور يك وظايفي دارد كه بر دستگاه‏هاي قضائي نظارت بكند ... (يكي از نمايندگان- بايستي ديوان عالي انتظار باشد) بله، ديوان عالي كشور مثل اين‏كه با اين كار تناسبي ندارد.
رئيس- عرض مي‏شود كه در عبارت اصل 148 اين طور آمده بود كه: ديوان عالي كشور به منظور نظارت بر اجراي درست قوانين در محاكم و ايجاد وحدت قضائي و انجام مسؤوليت‏هايي كه بر طبق قوانين به آن محول مي‏گردد بر اساس ضوابطي كه شوراي عالي قضائي تعيين مي‏كند تشكيل مي‏گردد. پس بنابراين اجراي درست در محاكم يعني اين است كه هيچ اشتباهي نكرده باشد. هيچ كس در اين مورد صحبتي ندارد.
مكارم شيرازي- قاصر و يا مقصر يك مسأله ديگري است كه غير از نظارت است. ديوان عالي كشور يعني يك نوع نظارت است نه اين‏كه مشخص تقصير و يا مقصر باشد و يا عدم آن باشد.
رئيس- كسي كه نظارت مي‏كندكه قوانين را درست اجرا كردند يا نه و تقصير و يا مقصر را دادگاه عالي قضائي تشخيص مي‏دهد و دادگاه عالي قضائي را مگر به خود قضات پيش‏بيني نكرده‏ايم.
يزدي- درباره تشخيص تقصير و ياعدم تقصير قاضي به نظام گذشته كاري نداريم كه با چه مرجعي بوده و يا با ديوان عالي كشور بوده ما با اين نظام فعلي كار داريم كه با دادگاه عالي قضاوت شده، بحث ما در مورد نظام در حال حاضر است و ساختن سرنوشت آن درآتيه.
رئيس- اگر دوستان اجازه بفرماييد ببينيم ديگر كسي هست كه سؤالي داشته باشد، آقاي حيدري شما مطلبي داشتيد؟
حيدري- عرض مي‏شود اين عبارت «هرگاه در اثر خلاف يا اشتباهي قاضي در موضوع يا در حكم» اگر اين خلاف باشد كه همان مقصر است و اگر اشتباه باشد باز هم آخر سر ملحق به آن مي‏شود كه باز هم مقصر است. به نظر من اگر عبارت اين طور نوشته بشود بهتر خواهد بود، «هرگاه در اثر قصور و يا تقصير قاضي در تشخيص موضوع الخ ...» و در اينجا هم خسارت به عهده اوست و نه توسط او ... و در صورت قصور قاضي، خسارت به عهده او است.
رئيس- آقاي رحماني بفرماييد.
رحماني- بنده اينجا يك مطلبي داشتم و آن را مي‏خواستم به عرض آقايان برسانم و آن اين است كه ...
رئيس- آقاي رحماني جناب‏عالي تذكر داشتيد بفرماييد.
                        مشروح مذاكرات قانون اساسى‏جلسه‏67-51، ص: 1756
رحماني- تذكر دارم اين است كه در صورت تقصير، دولت هم ضامن است مگر نه اين است كه دولت او را قاضي قرار داده است و به او حكم داده است و اين قدرت را دولت به تشخيص قاضي داده است و الا خود آن نمي‏توانست با قدرت خودش در كار مردم قضاوت كند. پس در اين صورت چون در انتصاب قاضي دولت دخالت داشته و دارد بايستي جبران ضرر و خسارت هم بكند و اگر ثابت نشد كه قاضي مقصر است دولت از جبران خسارت مبري مي‏باشد. موضوع ديگر اين است كه اعاده حيثيت بايستي از طرف دولت باشد. در امر حيثيت، خسارت محتوي تفسير نشده، و اين هيچ اختصاصي به قاضي ندارد و در مورد هر فرد هر وقت كه دولت بتواند تشخيص بدهد، خلافش را بداند، قاضي باشد يا غير قاضي باشد اين بايستي براي همه مقصريت و قاصريت منظور شود. خلافي كه مي‏شود نبايستي بگويند كه اين قاضي است يا غير قاضي است قوانين اسلامي باشد عطف به مسابق هم صدق كند يعني اگر در گذشته كسي مجرم بوده و خلافكار بوده بايستي مشمول حال آنها هم باشد. چون اسلام حد و مرز نمي‏شناسد و خسارت‏هايي كه از طرف قضات به وقوع پيوسته است بايستي جبران خسارت بشود.
موسوي تبريزي- از آقايان خواهش مي‏شود كه در مورد اين اصل اين قدر كش ندهند.
رئيس- آقايان اجازه بفرماييد نوبت آقاي تهراني است، آقاي تهراني بفرماييد.
تهراني- خدمت آقايان و همكاران عرض مي‏شود كه خودتان بهتر از من متوجه امر اصل هستيد كه اين اصل خيلي وسيع است و تمام نظرات ما را در بر مي‏گيرد كه واقعاً عبارت اين اصل زياد است. بنده يك پيشنهاد دارم و آن اين است كه به جاي اين‏كه بگوييد «قاضي يا دولت» اين طور گفته شود «زيان مادي يا معنوي» متوجه كسي باشد كه مطابق موازين اسلام باشد و همچنين اعاده حيثيت از متهم بشود و كيفيت انجام حق هم با ديوان عالي كشور است. اين طوري نوشته مي‏شود شامل حال تمام قضات هم بشود و همچنين تمام شهود و شاهد و زيان مادي و معنوي و غيره را در بر بگيرد.
رباني شيرازي- دوستان اگر موافقت فرمايند عبارت اين طوري نوشته شود: «دولت موظف است زيان و ضرر او را بر طبق موازين اسلامي جبران كند» و به نظر من هم همين اندازه كافي است و همچنين از متهم اعاده حيثيت بنمايد.
سبحاني- پس با اين كيفيت اجازه داده مي‏شود كه متهم تند تند خطا بكند.
رباني شيرازي- بر طبق موازين اسلام يعني خود قاضي هم اگر خلاف كرد ضرر و زيان در مورد او هم اجرا مي‏شود.
رئيس- آقايان اجازه بفرماييد و نظم مجلس را به هم نريزيد و ضمناً بنده هم براي خودم نوبت گرفته بودم كه صحبتي داشته باشم آن را خدمتتان عرض كنم و آن اين است كه «هرگاه در اثر تقصير يا اشتباه قاضي ضرر و زيان مادي و معنوي از طرف قاضي به كسي متوجه بشود در صورت تقصيير بر طبق موازين اسلامي مقصر ضامن است. (چه قاضي و چه بازپرس) و در غير اين صورت دولت بر طبق موازين اسلام ضامن است و دولت خسارت را جبران مي‏كند و اعاده حيثيت از متهم مي‏شود».
رباني شيرازي- آقايان توجه بفرمايند براي اين‏كه دولت آن قاضي را تعيين كرده حالا بر اثر تقصير و اشتباه قاضي ضرر و زياني به كسي متوجه شده، مردم كه هر روز نمي‏توانند دنبال قاضي بدوند بايستي دولت جبران خسارت بكند و از قاضي بگيرد و بر طبق موازين اسلامي،
                        مشروح مذاكرات قانون اساسى‏جلسه‏67-51، ص: 1757
دولت عمل مي‏كند.
سبحاني- آقاي منتظري، بحث ما در مورد قاضي است و غير قاضي خارج از موضوع بحث ما است.
رئيس- در صورت تقصير، مقصر ضامن است و بر طبق موازين اسلامي مقصر ضامن است و اعاده حيثيت از متهم مي‏گردد.
سبحاني- آقاي منتظري، اين اصل ريشه حديثي دارد «اما اخزات القضاه تحت بيت المال المسلمين».
رباني املشي- آقايان بنويسيد جز در موارد تقصير، دولت ضامن است.
رئيس- اگر دوستان اجازه فرمايند دو تا پيشنهاد است يكي اين‏كه «هرگاه در اثر تخلف يا اشتباه قاضي، ضرر مادي متوجه كسي گردد در صورت اول قاضي ضامن است و در صورت دوم خسارت به وسيله دولت جبران مي‏گردد و از متهم اعاده حيثيت مي‏گردد تشخيص تخلف و يا اشتباه قاضي با ديوان عالي قضات است» اين يك پيشنهاد، اما پيشنهاد دوم اين است كه «هرگاه در اثر تخلف و اشتباه قاضي در موضوع و يا در حكم يا در انطباق حكم بر مورد خاص زيان و ضرر مادي يا معنوي متوجه كسي گردد، آن زيان و ضرر مطابق موازين اسلامي تأمين مي‏شود و نيز بايد از متهم اعاده حيثيت گردد» مرجع تشخيص اين دو امر و كيفيت انجام آن با ديوان عالي كشور است، اما من نفهميدم آن‏كه اول عرض كردم اشكالش چه بود»؟ در صورت تقصير، مقصر ضامن است و بر طبق موازين اسلامي اين همه تعاقب و كيفر را در برمي‏گيرد و در غير اين صورت دولت خسارت وارده را جبران مي‏كند و از متهم هم اعاده حيثيت مي‏گردد.
صافي- دوستان توجه فرمايند اگر شاهد مقصر نبود ولي اشتباه كرده ...
جوادي- آقايان توجه كنند، ضامن بودن و مقصر بودن خودش دو مسأله است مقصر بودن قاضي غير از ضامن بودنش است اگر به تقصير كسي مال را گرفته به خيال خودش هم حق با اوست اين با محاسبه تقصير نيست و حال اين‏كه اين شرعاً ضامن است.
يزدي- آقا مگر قرار است كه تمام خصوصيات يك قاضي را در اين اصل بياوريم و در اينجا بگنجانيم.
هاشمي‏نژاد- آقاي منتظري توجه فرماييد اينجا هدف يكي است، يعني اگر كسي زيان مادي و يا معنوي ديده اين بر آن خسارت مي‏شود و كيفيت انجام آن تعيين گردد.
رئيس- بسيار خوب، ما هم نظرمان همين است كه مي‏فرماييد. آقاي ميرمرادزهي سؤالي بوده.
ميرمرادزهي- بنده در اين اصل پيشنهاد مي‏كنم و فكر مي‏كنم از نظر ظاهري، اسلامي شده و الا از نظر ماهيت و كيفيت چندان روشن نيست و يك طوري عبارت آن را بياوريد كه خوب عبارتش گوياتر و رساتر باشد و همه كس متوجه شود و فكر مي‏كنم متن اين اصل عوض شده است و حالا كمي مبهم به نظر مي‏رسد و تمام تقصيرات و جزئيات آن نمي‏شود در اين اصل گنجانده شود زيرا مراجع اين اصل خوب مشخص نشده است. قسمت دوم اين است كه دولت مكلف است اگر جبران حيثيت و ضرر و زيان مادي و معنوي را در حد معين كه بر طبق موازين اسلامي تعيين كرده است، بايستي رفتار بشود و تمام اينها بايستي در قانون خوب و مشخص بشود و حقي از هيچ كس ضايع نگردد، يعني ان شاءالله دادگستري مملكت ما در آينده از لوث و
                        مشروح مذاكرات قانون اساسى‏جلسه‏67-51، ص: 1758
ناپايداري و حق‏كشي پاك و منزه گردد و قانون حكومت اسلامي اجرا شود و يك حالتي باشد كه بين قاضي و متهم و دولت تكليف معلوم شود تا ديگر به جان يكديگر نيفتند، يعني تمام اينها را قانون مشخص كند. اين يك حالتي است كه قانون بايستي بين دستگاه‏هاي قضائي و يا مدعي خصوصي و يا متهم، خوب تشخيص بدهد. آقايان خوب مي‏دانند شخص يا متهم و يا مدعي خصوصي كه اختيارات قاضي را ندارد، پس اين قاضي هست كه بايستي خوب دركارش دقت بكند و باعث ضرر و زيان راه مردم نشود و چون قاضي با حكم دولت در كارش مستقر مي‏شود اگر تقصير و قصوري از ناحيه قاضي معلوم بشود بايستي تمام جبران خسارت و زيان و ضرر مادي و معنوي و همچنين اعاده حيثيت از متهم از طرف دولت انجام بشود، عرض ديگري ندارم.
رئيس- آقاي رباني املشي بفرماييد.
رباني املشي- جناب منتظري اين مطلبي را كه الان ميرمرادزهي فرمودند بايد خوب توجه كرد كه متهم به دادگستري يا به قاضي مراجعه مي‏كند اگر مراجعه به دادگستري مي‏كند پس طرف مراجعه‏كننده خود دادگستري يعني خود دولت است. قاضي در هر صورت چه قصور كرده باشد دركارش و چه تقصير، در هر دو صورت بايستي دولت ضامن باشد و ضرر و زيان و اعاده حيثيت از متهم بنمايد. منتها اگر تقصير و قصور با قاضي باشد دولت در اين صورت به قاضي مراجعه مي‏كند و از قاضي مي‏گيرد.
رئيس- اجازه بفرماييد دو تا پيشنهاد رسيده است ...
مكارم شيرازي- آقاي منتظري اجازه بفرماييد بنده يك پيشنهاد دارم اما يك‏جا مي‏نويسم كه جامع همه آنها باشد، ممكن است در يك جا قاضي اشتباه و قصور كرده باشد ...
رئيس- آقاي مكارم همه اينها را كه مي‏فرماييد منظور شده است و اجازه بفرماييد دو تا پيشنهادي كه الان رسيده آنها را بخوانم شايد نظر جناب عالي را تأمين بكند «هرگاه در اثر خلاف يا اشتباه قاضي در موضوع يا در حكم و يا در تطبيق حكم در مورد خاصي ضرر و زياني متوجه كسي گردد بايد بر طبق موازين شرعي، آن ضرر جبران شود و از متهم اعاده حيثيت گردد». (همهمه نمايندگان).
رئيس- آقايان اجازه بفرمايند و خواهش مي‏كنيم كه زياد مجلس را شلوغ ننمايند و بگذارند آقايان حرف‏شان را بزنند، شما آقاي خامنه‏اي مطلبي داشتيد.
خامنه‏اي- عرض مي‏شود خدمت دوستان و در جواب آقاي ميرمرادزهي بايد بگويم كه اساساً در اين اصل طرف حساب خود دولت است، يعني دولت وظيفه تعيين مي‏كند كه در قوانين آينده اين را پيش‏بيني كنند در صورتي كه قاضي مقصر باشد و تقصيرش را تشخيص بدهد و دولت بايد خسارت اشخاص را جبران كند اين از اين جهت، جهت ديگري كه بايستي خدمت دوستان عرض بكنم اين است كه اگر اشكالات فقهي صورت نگيرد و تعيين خسارت را طبق موازين اسلامي بگذاريم به عهده اين اصل مي‏شود، يا به عهده قوانين بعدي محول مي‏شود ضمناً ديوان عالي كشور دراين امر مرجع صالحي نيست بايستي به ديوان عالي انتظامي تفويض كرده كه اين كارها را جامه عمل بپوشاند اين سه نكته را خدمت آقايان عرض كردم، فكر مي‏كنم نظر آقايان تأمين بشود.
رئيس- شما حالا آقاي مكارم مطلبي داشتيد بفرماييد؟
                        مشروح مذاكرات قانون اساسى‏جلسه‏67-51، ص: 1759
مكارم شيرازي- عرض بنده اين است كه گاهي اوقات قاضي اشتباه مي‏كند گاهي شهودها و گاهي منشيان قاضي كه شايد متن حكم‏ها را عوضي بنويسند و صادر بكنند در هر جهت اسكان دارد تقصير از ناحيه يكي از اينها باشد و اگر ما مي‏خواهيم عدالت برقرار و اجرا بشود اين طور بنويسيم: «هرگاه بر اثر اشتباه و يا خلاف قضات يا شهود و يا مانند آنها، ضرر و زيان متوجه كسي بشود بر طبق موازين اسلامي بايستي جبران خسارت گردد و ضمناً از متهم هم اعاده حيثيت بشود».
رئيس- آقايان اجازه فرمايند اينجا پيشنهادي از طرف آقاي طاهري رسيده است كه با مختصر اصلاحي فكر مي‏كنيم كه نظر آقايان را تأمين كند: «هرگاه در مقام قضاوت خلاف و اشتباهي رخ دهد و ضرر مادي و يا معنوي و غيرة آن ضرر متوجه كسي گردد بايد ضرر بر طبق موازين اسلامي به وسيله دولت جبران گردد». حالا اگر دولت معادل خسارت را كه داده است از آن طرف بگيرد آن خودش يك مسأله است.
طاهري اصفهاني- همان جمله «بر طبق موازين اسلامي» بايستي جبران خسارت گردد خودش كافي است ديگر احتياج به ذكر كلمه «دولت» نيست براي اين‏كه گاهي اوقات خود دولت طرف حساب نيست.
رباني شيرازي- نه، بايستي به وسيله دولت هم باشد.
رئيس- دوستان اجازه فرمايند پس اين طوري نوشته شود: هرگاه در اثر خلاف و يا اشتباهي قاضي در مقام قضاوت اشتباهي رخ دهد، دولت بر طبق موازين اسلامي بايستي جبران زيان و ضرر و خسارت نمايد و ضمناً اعاده حيثيت هم از متهم به عمل آيد» آن وقت دولت بعداً ممكن است مقصر را بازداشت و يا او را تعقيب نمايد.
تهراني- آقا، همين مطلب را درست كنيد و به رأي بگذاريد. (يكي از نمايندگان- بنده فكر مي‏كنم پيشنهادي كه آقاي مكارم داده‏اند جامع‏تر باشد.)
رئيس- آقايان اجازه بدهيد همين پيشنهادي كه خواندم با يك مختصر تغييري به رأي‏گيري بگذاريم. اين پيشنهاد تكليف مردم را روشن مي‏كند كه بايستي آنان به كدام مرجع مراجعه نمايند. آقاي طاهري خرم‏آبادي بفرماييد.
طاهري خرم‏آبادي- اين اصل بر طبق روايت بر اشتباه و يا تقصير قاضي است. حالا اگر مطالب ديگري را هم به آن اضافه كنيد مسأله مبهم‏تر مي‏شود.
رئيس- چه اشكالي دارد پس اين طور مي‏نويسيم «هرگاه در مقام قضاوت اشتباهي رخ دهد و ضرر مادي و يا معنوي متوجه كسي گردد دولت بر طبق موازين اسلامي موظف است جبران ضرر و اعاده حيثيت از متهم بنمايد».
كرمي- شما مي‏خواهيد در باب ضمان صحبت كنيد. ضمان موجباتش ماشاءالله هميشه فراهم است كه حالا شما در يك موضوع خاصي داريد صحبت مي‏كنيد در اينجا قيد اين‏كه شاهد چه كسي است همه اينها مطالبي زايد و خارج از موضوع است.
مكارم شيرازي- بهتر است از اين بگذريم.
سبحاني- يك اصل انساني است.
رئيس- اگر بخواهيم متن حديث را بنويسيم بايد اين طور بنويسيم: «هرگاه بر اثر خطاي قاضي ضرري متوجه كسي شود ضرر بايد از ناحيه دولت جبران گردد».
                        مشروح مذاكرات قانون اساسى‏جلسه‏67-51، ص: 1760
كرمي- بايد طبق موازين حديث «ما اخطات القضاه تحت بيت المال المسلمين» باشد.
رئيس- پس اين طور مي‏نويسيم هرگاه بر اثر خطاي قاضي ضرري متوجه كسي شود ضرر بايد بر طبق موازين اسلامي از ناحيه دولت جبران گردد». (كرمي- كه فقهي بهتر از اسلامي است) بلي طبق موازين فقهي (رحماني- همين كافيست زيادش نكنيد).
يزدي- بر اساس آيين‏نامه، پيشنهاد جديد به رأي گذاشتن صحيح نيست.
رئيس- بسيار خوب آقاي طاهري اصفهاني بفرماييد.
طاهري اصفهاني- با مورد حديث را كه نمي‏خواهيم بنويسيم يك بحث كلي است.
كرمي- اين مطالب هيچ ارتباطي به اين موضوع ندارد.
رئيس- فرمايش آقاي يزدي متين است. اگر متن اصلاح شده رأي آورد كه تصويب مي‏كنيم و اگر نياورد بايد برود به كميسيون حالا مي‏خوانم:
 «هرگاه در اثر تقصير يا اشتباه قاضي درموضوع يا در حكم يا در انطباق حكم بر مورد خاصي ضرر مادي يا معنوي متوجه كسي گردد در صورت تقصير، مقصر بر موازين اسلامي ضامن است و در غير اين صورت به وسيله دولت جبران و از متهم اعاده حيثيت مي‏شود».
طاهري اصفهاني- فقط در صورت تقصير، اعاده حيثيت مي‏شود.
كريمي- منظور از ضرر معنوي چيست؟
رئيس- مثلًا به او كتك زده يا آبرويش را برده است. حالا بنده دوباره براي رأي گرفتن مي‏خوانم:
اصل 1/ 156 (اصل يكصد و هفتاد و يكم): هرگاه در اثر تقصير يا اشتباه قاضي در موضوع يا در حكم يا در انطباق حكم بر مورد خاص، ضرر مادي يا معنوي متوجه كسي گردد در صورت تقصير، مقصر طبق موازين اسلامي ضامن است و در غير اين صورت خسارت به وسيله دولت جبران و د رهر حال از متهم اعاده حيثيت مي‏شود.
 (اخذ رأي و شمارش آن به عمل آمد و نتيجه به شرح زير اعلام شد).
رئيس- عده حاضر در جلسه رأي‏گيري پنجاه و هفت نفر، تعداد كل آرا پنجاه و هفت رأي موافق، پنجاه و سه رأي مخالف، يك رأي ممتنع، سه رأي تصويب شد. تكبير (حضار سه مرتبه تكبير گفتند).
خزعلي- ما الان سه ربع وقت اضافه كرديم و آخر متوجه شديم كه برخلاف آيين‏نامه بوده است، خواستيم اين تذكر را بدهيم كه در اصول بعد رعايت اين نكته را بكنيم.
3- طرح اصل 29
رئيس- اصل 29 قرائت مي‏شود.
 «اصل 29- تشكيل اجتماعات و راهپيمايي‏هاي مسالمت‏آميز بدون حمل سلاح و با اطلاع و اعلام قبلي به شرط آن‏كه مخل امنيت و برخلاف مباني اسلام نباشد، آزاد است».
موسوي تبريزي- اين اصل ديروز در كميسيون دو ساعت روي آن بحث شده و ديگر حالا احتياج به بحث ندارد.
تهراني- هيچ بحثي ندارد، رأي بگيريد.
رئيس- رأي بگيريد.
                        مشروح مذاكرات قانون اساسى‏جلسه‏67-51، ص: 1761
رشيديان- اين كار برخلاف آيين‏نامه است زيرا اين اساسي‏ترين اصلي است كه انقلاب به خاطر آن به وجود آمده است و اين كلمه «مسالمت‏آميز باشد»، برداشته شود.
رئيس- آقاي رشيديان وقت رأي گرفتن صحبت نكنيد.
رشيديان- آيين كار كاملًا برخلاف آيين‏نامه داخلي مجلس است زيرا يك نفر موافق و يك نفر مخالف حداقل بايد صحبت كند.
رئيس- در جلسه مشترك به اندازه كافي صحبت شده است.
رشيديان- شما مسؤول هستيد، شما در اثر نظارت آمديد اينجا شاه هم تظاهرات را اين جوري نخواست، گفت فقط حمل سلاح ممنوع است و بايد با اعلام قبلي باشد، نگفت مسالمت‏آميز باشد. (رباني شيرازي- مسالمت‏آميز يعني چه) مسالمت‏آميز ... (هاشمي‏نژاد- آقاي رشيديان آن تظاهرات مردمي مسالمت‏آميز بود) آن تظاهرات هيچ وقت مسالمت‏آميز نبود. آتش زدن در سينماها مسالمت‏آميز بود) آن تظاهرات هيچ وقت مسالمت‏آميز نبود، سينماها مسالمت‏آميز نبود، شكستن شيشه مشروب‏فروش‏ها مسالمت‏آميز نبود.
اشراقي- اين چه طرز رأي گرفتن است، پنج شش نفر رفته‏اند بيرون.
دكتر آيت- به هر حال تعداد نفرات، قانوني است.
 (اخذ رأي به عمل آمد و نتيجه به شرح زير اعلام شد).
رئيس- تعداد كل آراء پنجاه و دو رأي، موافق و چهل و پنج رأي، مخالف دو رأي، ممتنع پنج رأي. (رد شد).
كرمي- در موقع اخذ رأى عده حاضر، پنجاه و هفت نفر بودند و مابين پنجاه و هفت و پنجاه و دو، پنج رأي فاصله دارد، جناب‏عالي به آقايان تذكر بدهيد كه در موقع اخذ رأي از جلسه خارج نشويد.
4- طرح اصل 115
رئيس- بسيار خوب اصل 115 قرائت مي‏شود.
 «اصل 115- رئيس‏جمهور، نخست‏وزير و وزيران در صورتي كه در زمان تصدي متهم به خيانت با توطئه عليه امنيت كشور گردند، اتهام آنها در مجلس مورد رسيدگي قرار خواهند گرفت و چنان‏چه اكثريت مجلس رأي به تعقيب دادند، هيأت عمومي ديوان عالي كشور رسيدگي به عمل مي‏آورد مجازات اين جرائم تابع قوانين است».
رئيس- آقاي فوزي شما موافقيد يا مخالف؟ (فوزي- با يك قسمتش مخالف هستم) آقاي پرورش (پرورش- تذكري دارم) آقاي قريشي (قريشي- تذكري دارم) آقاي غفوري گلزاده (مخالفم براي اين‏كه مجلس رأي به تعقيب نمي‏دهد) آقاي سبحاني (سبحاني موافقم) آقاي حجتي كرماني (حجتي كرماني- تذكرات اصلاحي دارم) آقاي فاتحي (فاتحي- تذكري دارم) آقاي دكتر قائمي (دكتر قائمي- تذكري دارم) آقاي موسوي تبريزي (موسوي تبريزي- مخالفم) آقاي صافي (صافي- بنده مخالف هستم) خوب آقا با پنجاه و سه نفر عده حاضر و چندين مخالف معلوم است كه رأي نمي‏آورد. اجازه بفرماييد اصل بعدي را بخوانيم.
سبحاني- اين اصل 115 كه مانده است كنارش اصل 116 بوده است كه ما آن را تصويب كرديم و همان اشكالاتي كه درنظر ما ...
                        مشروح مذاكرات قانون اساسى‏جلسه‏67-51، ص: 1762
5- طرح و تصويب اصل 82 (اصل نود و نهم)
رئيس- عده كافي نيست، بنابراين مطرح نمي‏شود، چون رأي نمي‏آورد. اصل 82 قرائت مي‏شود.
اصل 82 (اصل نود و نهم)- شوراى نگهبان نظارت بر انتخابات رياست جمهوري، انتخابات مجلس شوراي ملي و مراجعه به آراء عمومي و همه‏پرسي را به عهده دارد.
 (اخذ رأي و شمارش آن به عمل آمد و نتيجه به شرح زير اعلام شد).
رئيس- عده حاضر در جلسه هنگام اخذ رأي پنجاه و سه نفر، تعداد كل آراء پنجاه و چهار رأي، يك رأي خارج شد. آراي موافق پنجاه رأي؛ مخالف يك رأي و ممتنع دو رأي، بنابراين تصويب شد. تكبير (حضار سه مرتبه تكبير گفتند.)
6- طرح و تصويب اصل 24 (اصل هجدهم)
رئيس- اصل 24 قرائت مي‏شود.
 «اصل 24- پرچم رسمي ايران به رنگ‏هاي سبز و سفيد و سرخ با علامت مخصوص جمهوري اسلامي».
نمايندگان- رأي بگيريد.
رئيس- در اين موارد صحبت هر چه لازم بوده، شده است.
رشيديان- طبق موازين آيين‏نامه داخلي كه خودتان تصويب كرديد، طرح مجدد اصلي كه بايد همان صورت رد شده وسي و نه رأي آورده، ممنوع است و چون اين اصل با همان كيفيت كه رد شده دو مرتبه آمده است و برخلاف است.
رئيس- اين در كميسيون مشترك كه دو مرتبه مطرح شده و به اين صورت حالا به جلسه علني آمده است.
سبحاني- يعني متن آن در گذشته فرق دارد؟
رشيديان- آيين‏نامه عبارتش تغيير كرده است.
رئيس- آقاي رشيديان عبارتش تغيير كرده است.
دكتر ضيايى- تمام اصولي كه اينجا آمده و مورد اختلاف‏نظر بوده برگشت به كميسيون مشترك بعد از اصطلاحات، آن را به جلسه علني برگرداند و اين هم يكي از آن مورد است.
رئيس- آقاي رشيديان متن آن فرق كرده است و در كميسيون مشترك كه هم تصويب كرده‏اند. حالا من براي رأي‏گيري اصل را مي‏خوانم و هيچ تذكر هم قبول نمي‏كنم چون همه مطالب گفته شده است. به علاوه در تمام قوانين اساسي ممالك دنيا رنگ پرچم نوشته شده است.
حجتي كرماني- اجازه بفرماييد بنده يك پيشنهاد دارم و آن اين‏كه پرچم جمهوري اسلامي بايد بيانگر و پيام‏آور انقلاب ما باشد و انقلاب ما كه نظام را دگرگون كرده است بايد رنگ پرچم محتواي پرچم به كلي نشان بدهد كه ما به طور كلي از نظام گذشته گذشتيم و به يك نظام انقلابي رسيديم.
دكتر ضيايي- پرچم مال اين نظام نبود.
                        مشروح مذاكرات قانون اساسى‏جلسه‏67-51، ص: 1763
رئيس- آقاي حجتي بفرماييد بنشينيد.
هاشمي‏نژاد- آقاي منتظري اجازه بفرماييد يك موافق و يك مخالف صحبت كنند.
رئيس- آقاي حجتي شما مخالفيد (حجتي- بلي) آقاي عضدي (عضدي- موافقم) آقاي كياوش (كياوش- مخالفم) آقاي عضدي (عضدي- موافقم) آقاي مراغه‏اي (مراغه‏اي- بنده مي‏خواستم عرض كنم شير و خورشيد چرا حذف شود) آقاي دكتر ضيايى موافقيد يا مخالف (دكتر ضيايى موافق) آقاي مكارم (مكارم شيرازي- بنده يك تذكر دارم) آقاي قريشي شما موافقيد يا مخالف؟ (قريشي- موافق) آقاي حجتي- حالا به عنوان مخالف بفرماييد صحبت كنيد.
حجتي كرماني- پرچم جمهوري اسلامي ايران هم از حيث رنگ و هم آرم، آن بايد طوري باشد كه نمايانگر انقلاب شكوهمند ما باشد. اين انقلاب ما پس از انقلاب‏هاي انبياء در دنيا اولين انقلاب معجزه‏آساي تاريخ است و ما در شيوه و راه و رسم انبياء كه آنها به كلي بنيان جديد در آثار گذشته و تمام مظاهر و در شعرهايشان ديده مي‏شد. بنابراين وقتي رنگ پرچم را مي‏بينيم هميشه آن نظام گذشته يادمان مي‏آيد. بالاخره اين پرچم همان تقدس را خواهد داشت. اين پرچم در نظام طاغوتي گذشته مقدس بوده و حالا هم همين رنگ را احترام بگذاريم و مقدس بدانيم، در زمان گذشته در مجالس وعظ و خطابه، هيچ ديده نشد كه از اين پرچم استفاده كنند و مجامع ديني و مجالس ديني ما يك رنگ ديگري داشت. در مجالس امام حسين پرچم به رنگ سياه بود در جاهاي ديگر هم رنگ سبز بوده و اين عرف مذهبي ما بوده است. در واقع اين پرچم در آن مجامع خاص ديني ما به كلي اثري از آن نبوده، آن معلوم مي‏شود كه اين رنگ و پرچم در عرف متشرّع ما به عنوان يك چيزي كه دين داشته باشد، پذيرفته نشده فقط رنگ سياسي داشته، ما بياييم از آن عمق جامعه‏مان استفاده كنيم. جامعه بدون آن‏كه كسي به او بگويد پس از پيروزي انقلاب رنگ سبز را انتخاب كرد و در سراسر مملكت رنگ سبز با شعار (االله اكبر) بود (يكي از نمايندگان- همه جا كه اين نبود) اين رنگي بود كه از عمق جان ملت برخاسته بود و نمايانگر آن روح انقلابي ما است. رنگ را هم خود ملت انتخاب كرده، چرا ما بياييم رنگي را كه خود ملت انتخاب كرده به رسميت نشناسيم. يك چيزي قراردادي را به عنوان پرچم جمهوري اسلامي انتخاب كنيم و ما از ملت بايد الهام بگيريم و همان رنگي را كه مردم انتخاب كردند با شعار «الله اكبر» آرم جمهوري اسلامي كه بعداً درست خواهد شد، انتخاب كنيم و چند آرم طراحان كشيده‏اند و هنرمندان ديگر هم هستند كه آرم جمهوري را طراحي كنند. من پيشنهاد مي‏كنم كه بنويسيم پرچم رسمي ايران به يادبود انقلاب اسلامي، داراي رنگ سبز و شعار (الله اكبر) باشد. براي آن‏كه اين يادبود انقلاب ما و آرم جمهوري اسلامي است، پيشنهاد من اين است.
رئيس- آقاي هاشمي‏نژاد به عنوان موافق بفرماييد.
هاشمي‏نژاد- تقاضا مي‏كنم اجازه بفرماييد من صحبت كنم و جوي را ايجاد نكنيد كه كسي حرفش را نتواند بزند معيار ما و شما مرز اسلام است نه احساسات مطالبي را كه برادرمان صحبت كردند. ترديدي نداريم كه چه مخالف و چه موافق نوعاً همه با حسن‏نيت مي‏خواهند
                        مشروح مذاكرات قانون اساسى‏جلسه‏67-51، ص: 1764
مواجه شوند و درد انقلاب و اسلام دارند و در اين جهت حرفي نيست، ولي اصولًا فلسفه تشكيل اين مجلس و انتخابات آقايان اين است كه ببينيم چه مطالبي در رابطه با مباني اسلام است. اينها را رويش تكيه نكنيم و مقرراتي كه خلاف موازين اسلام است نگذاريم به تصويب برسد، بنابراين معيار كار ما در اين مجلس اين است، همان طوري كه ملاحظه فرموديد بيانات آقاي حجتي مسائلي بود كه هيچ كدام با اصل اسلام رابطه نداشت. اين‏كه بگوييم اين رنگ، رنگ خاصي است كه از اسلام الهام گرفته شده تا ما تبعات و آثار سوئي كه براي تغيير پرچم داريم را بپذيريم. به خاطر آن اصل اسلامي و حفظ يك جنبه اسلامي شما در انقلاب و حفظ انقلاب و شؤون انقلابي ملت ما صحت فرمودند. ملاحظه بفرماييد برادر، ما در اين شرايط بايد وجود جامعه را در نظر بگيريم و با مسائل احساسي مواجه نشويم. شما مي‏دانيد جامعه ما در اين مرحله آسيب‏پذير است و انقلاب ما در موقعيتي است كه با شرق و غرب يك جا در افتاده، در اين شرايط شما اگر روي مسأله‏اي انگشت بگذاريد كه جزو متن اسلام است و آن را بخواهيم احياءبكنيم هر چه دنبالش داشت عيبي ندارد و مردم آن را مي‏پذيرند ملت ما قرباني داده و مي‏دهد و مشكلات و حوادث را تحمل مي‏كند ولي در رابطه با اسلام و احكام و مباني اسلام چيزي كه در رابطه با اسلام نمي‏تواند باشد را تحمل نمى‏كند. اين‏كه مي‏فرماييد جامعه ما از پرچم سبز در انقلاب استفاده كرده، مردم هم درحوادث بوده‏اند و همان‏طور كه ملاحظه فرموديد در تظاهرات پرچم سبز مي‏آوردند، پرچم سرخ مي‏آوردند، پرچم سفيد مي‏آوردند و رنگ‏هاي مختلف مي‏آوردند. اگر در گذشته پرچم سه رنگ مورد احترام توده ملت ما احياناً نبوده به خاطر اين بوده كه خيلي از چيزهايي كه در رابطه با رژيم بوده مورد احترام ما نبوده، اگر شما مي‏فرماييد كه ما از اين پرچم در مجالس جشن و سرورمان استفاده نمي‏كرديم، درست نيست زير استفاده مي‏شد، ولي به خاطر اين بوده كه با خيلي از چيزها كه در رابطه با رژيم بود جامعه ما سازگاري نداشت. اين پرچم و رنگ آن مال رژيم نيست، ظاهراً مربوط به نهضت مشروطيت است. (يكي از نمايندگان- قبل از مشروطيت بوده) بلي، حتي قبل از مشروطه بوده و ربطي به رژيم گذشته ندارد. ولي اين‏كه فرموديد بعد از انقلاب تمام آثاري كه در قبل بوده همه را محو مي‏كند. اسلام اين كار را نكرده زيرا اسلام مسائل صحيحه و سنن خوب را ابقا كرده، در اينجا هم ارتش، ژاندارمري و شهرباني ما از اينها بيشتر در انقلاب از آن عوامل ناپاك- كه تعدادي از آنها تصفيه شدند و بقيه هم بايد اصلاح بشوند از آنها- ملت انقلابي بيشتر صدمه ديده يا از پرچم؟ از پرچم كه ما زياني نديديم معذلك وقتي امام آمد شعار نداد كه چون ارتش مال گذشته بوده و شهرباني و ژاندارمري مال گذشته بوده يك سرى بايد محو و منحل بشود. اين شعاري بود كه مخالفين انقلاب مي‏دادند و بعد از حادثه كردستان نشان داد كه چرا اين شعار را مي‏دادند امام فرمودند ارتش متعلق به ملت است، منتها بايد تصفيه بشود. ژاندارمري و شهرباني متعلق به ملت است و بايد از عوامل ناپاك تصفيه بشود (رشيديان- اين ربطي به ارتش ندارد) شما هم وقت بگيريد صحبت بفرماييد. من به آقاي حجتي عرض مي‏كنم كه فرمودند همه آثار قبل از انقلاب بايد محو بشود حتي در اين خيان‏هايي كه جوانان ما كشته شدند و خون‏شان روي آسفالت ريخته شده، آسفالت‏ها را نمي‏كنيم، آنها را مي‏شوييم و از اين آسفالت‏ها استفاده مى‏كنيم. از خيلي از آن چيزهايي كه در رژيم گذشته بود استفاده مي‏كنيم. اين را درست در رابطه با انقلاب قرار مي‏دهيم ما تصحيح مي‏كنيم و بعد از آن بهره‏برداري مي‏كنيم. اين را بدانيد آن‏چه كه مهم است‏
                        مشروح مذاكرات قانون اساسى‏جلسه‏67-51، ص: 1765
اين است كه اگر تغيير رنگ رژيم با توجه به احساسات جمع از برادران‏مان كه ناشي از حسن‏نيت و روحيه انقلاب اسلامي آنها است. واكنشي در جمعيت ما نداشت. مسأله‏اي نبود ولي برادر، ما در اين جامعه هستيم. من نمي‏خواهم صريح‏تر بگويم بدانيد در يك مراكزي از قدرت كه بسيار حساس است تغيير پرچم، زمينه به دست ضد انقلاب خواهد داد كه اگر در اين رابطه خوني از دماغ كسي بيايد و كمترين حادثه‏اي پيش بيايد ما مسؤوليت داريم، بدون اين‏كه بگوييم اين كار از مباني اسلام بوده و بتوانيم جواب خدا را بدهيم. اين مسأله حكمتي از احكام اسلام نيست كه اگر انجام ندهيم خطايي كرده باشيم. بنابراين ضرورتي براي تغيير پرچم وجود ندارد. من نمي‏خواهم جو مجلس را تحت‏الشعاع نظر امام در اين مسأله قرار بدهم از اين جهت نظر امام را در اينجا نقل نمي‏كنم. ولي همين قدر هست كه امام در اينجا هم نظر خاصي ندارند و خود من اين مسأله را سؤال كردم. ايشان فرمودند به هر ترتيبي كه مجلس خواست عمل بكند و ايشان هيچ كس نظر خاصي ندارند.
رئيس- اجازه بفرماييد، آقاي مكارم تذكرتان را بفرماييد.
مكارم شيرازي- تذكر بنده اين است كه اگر آقايان مي‏بينيد اين آرم كه اينجا نوشته شده گنگ است، آرمي كه بيانگر تمام مفاهيم انقلاب باشد نوشته شود. براي آن‏كه فكرشان از اين مسأله راحت باشد. خانم گرجي هر يك پيشنهاد داده بودند كه خيلي خوب بود.
رئيس- آقاي صافي هم يك پيشنهاد داده‏اند. نوشته‏اند پرچم رسمي ايران به رنگ‏هاي سبز و سفيد و سرخ مزين به شعر (الله اكبر) و با علائم مخصوص جمهوري اسلامي (خانم گرجي- بايد ميزان و شمشير مطابق آيه قرآن باشد).
حجتي كرماني- اگر اين پرچم در توده ملت نفوذ كرده بود اقلًا يك مرتبه در انقلابات و راهپيمايي‏ها از آن استفاده مي‏كردند، جواب داده نشد.
رئيس- يك موافق و يك مخالف صحبت كرد. آقاي مكارم هم تذكرشان را دادند. آقاي رشيديان تذكر داريد يا مخالف هستيد؟ (رشيديان- تذكر دارم) تذكر است يا مخالفت؟ اگر تذكري داريد بدهيد (رشيديان- تذكر دارم) بفرماييد.
رشيديان- اولًا تذكر بنده اين است كه اصلي كه رد شد مجدداً با همان متن به مجلس بيايد و مطرح شود. (رئيس- گفتم اصلاح شده و دوباره مطرح شده) اصلاح نشد زيرا آقاي دكتر بهشتي گفتند فقط براي سه رنگ رأي بدهيد و رأي نياورد. مسأله دوم اين است كه اين پرچم مال همه ملت ايران است. ربطي به اين‏كه اين ارتش است يا اداري يا دانشجو است، ندارد. اگر مقدس است براي همه است اگر نامقدس است مال همه است. مسأله سوم اين است كه نمي‏گوييم حتماً بايد در فقه اسلامي هم آمده باشد ولي بعضي از مسائل هست كه معمولًا انقلاب از عينيت استفاده مي‏كند. تغيير بنيادي و فكري و جهان‏بيني در آن مي‏دهد و بعد مي‏رسد، بعد از مسائل سمبوليك، در تمام انقلاب هم وقتي پيش آمده كارهاي اساسي را كرده‏اند و بعد به تغيير بنيادي و فكري و جهان‏بيني در آن پرداخته‏اند. و بعد به مسائل سمبوليك، در تمام انقلابات هم وقتي پيش آمده اول كارهاي اساسي را كرده‏اند و بعد پرداخته‏اند به تغيير مسائلي مثل پرچم و آرم و غيره ...
رئيس- پس شما داريد مخالف صحبت مي‏كنيد، آقاي رشيديان كافي است.
رشيديان- اگر مردم در ضمن راهپيمايي پرچم سه رنگ را با خود حمل مي‏كردند مردم ديگر به آنها سوءظن مي‏بردند و مي‏گفتند ساواكي است.
رئيس- آقاي موبد شهزادي بفرماييد.
                        مشروح مذاكرات قانون اساسى‏جلسه‏67-51، ص: 1766
رستم شهزادي- يك شخصيتي مطلبي نوشته است كه توجه همگان را به اين نكته جلب مي‏كنيم كه فرزندان حضرت علي ابن ابي‏طالب (ع) كه امام حسن سبزپوش و امام حسين سرخ‏پوش و حضرت عباس سفيدپوش بودند و در تمام مسائل و احاديث به اين سه رنگ مخصوص ظاهر مي‏شدند و آن‏چه در اذهان است سرخي، خبردهنده، خبردهنده شهادت و سفيدي؛ خبردهنده صلح و كبوتر سفيد و پيك صلح بوده و هست، حتي مردگان را در اسلام با پارچه به اين رنگ ملبس مي‏كنند و سبز نمونه‏اي از نعمت و آباداني و بزرگي بوده است و فرزندان بر حق رسول اكرم به نام سيد خوانده مي‏شدند، شال سبز كه معرف بزرگواري اجدادشان است به كمر مي‏بستند.
رئيس- حالا اصل را براي گرفتن رأي مي‏خوانيم.
اصل 24 (اصل هجدهم)- پرچم رسمي ايران به رنگ‏هاي سبز و سفيد و سرخ با علامت مخصوص جمهوري اسلامي است.
 (اخذ رأي به عمل آمده و نتيجه به شرح زير اعلام شد).
رئيس- عده حاضر در جلسه هنگام اخذ رأي شصت و يك نفر، تعداد كل آراء شصت و يك رأي، آراء موافق پنجاه و نه رأي، مخالف هيچ، ممتنع دو رأي، بنابراين تصويب شد، تكبير (حضار سه بار تكبير گفتند).
 (در اين موقع كه ساعت ده و ده دقيقه صبح آقاي منتظري صندلي رياست را ترك كردند و آقاي بهشتي- نايب رئيس- به جاي ايشان قرار گرفتند).
7- طرح اصل 1/ 88
نايب رئيس- اصل 1/ 88 قرائت مي‏شود:
 «اصل 1/ 88: رئيس‏جمهوري بايد ايراني‏الاصل باشد، تا به ايران داراي مذهب رسمي كشور و مروّج آن و مؤمن به مباني جمهوري اسلامي ايران و مرد و داراي حسن سابقه و امانت و تقوي باشد».
نايب رئيس- يك متن به جاي اين پيشنهاد شده مي‏خوانيم:
رئيس‏جمهوري بايد از بين رجال ديني و سياسي كه واجد شرايط زير باشد انتخاب گردد، ايرانى الاصل تابع ايران داراي مذهب رسمي كشور و مروج آن و داراى حسن سابقه و امانت و تقوا و مؤمن به مباني جمهوري اسلامي باشد.
عرب- اين متن اولي بهتر است.
نايب رئيس- آقاياني كه اسم نوشته‏اند. آقاي منتظري (منتظري- من موافق هستم) آقاي عضدي (عضدي- مخالف هستم) بفرماييد.
عضدي- بسم الله الرحمن الرحيم- من فقط با آوردن دو شرط در اينجا مخالف هستم و به نظر من تحصيل حاصل است و لزومي ندارد كه در اينجا ذكر بكنم، يكي آوردن همين قيد «مذهب رسمي كشور» به اين ترتيب يعني ما در داخل ايران را حساب كنيم و كاري به ساير كشورهاي اسلامي نداشته باشيم. فرض بكنيم در داخل ايران ما مي‏خواهيم پنج ميليون مردم ايران را از شركت در سياست كنار بگذاريم در حالي كه مي‏دانيم رئيس‏جمهور رهبر نيست، كسي نيست مواظب باشد كه جامعه ما از مسير مكتب ما انحراف پيدا نكند. رئيس‏جمهور
                        مشروح مذاكرات قانون اساسى‏جلسه‏67-51، ص: 1767
رئيس قوه مجريه است. اجرا كننده است و قوانين را گروه ديگري تصويب مي‏كند، مجتهدان و فقها هستند كه مكتب ما از راه اسلام منحرف نشود و ذكر كردم كه مؤمن به مباني اسلام باشد و ده‏ها قيد و شرط گذاشتيم كه هر جا بخواهيم از مباني جمهوري اسلامي منحرف بشود و خيانت بكند به جمهوري اسلامي، محاكمه و معزول خواهد شد. ما در رأس هرم سياسي كشورمان رهبر را داريم ولي امر داريم. شوراي رهبري هست و در واقع نبض سياست كشور ما شوراي رهبري است كه همه ما پذيرفتيم و تصويب كرديم و يك اصل مسلم اسلامي است و همه ما معتقد به ولايت و ولي امر هستيم و اوست كه در رأس هرم سياسي كشور است، نمي‏گذارد و نبايد بگذارد و نخواهد گذارد كه جامعه ما از مسير اسلام منحرف بشود. رئيس‏جمهور فقط اجرا كننده قانون است و به اين ترتيب آوردن اين قيد با توجه به اين‏كه جامعه ما اكثريتش با تشيع و تحصيل است، ديگر اين‏كه رهبران ما و جامعه روحانيت كه هميشه وظايف خودشان را خوب ايفا كردند و معتقد نيستند كه مذهب از سياست جدا است به اين ترتيب هر جا احساس كنند شخصي مي‏خواهد وارد بشود كه خداي نكرده جامعه ما را از مسير مكتب ما و اسلام منحرف بكند، آنان او را مانع مي‏شوند. من شكي در اين ندارم. حتي در دوره اختناق مردم را ارشاد مي‏كردند و مي‏گفتند وظيفه شرعي خودشان مي‏دانند، باز هم اگر احساس بكنند كه فردي مي‏خواهد در قوه مجريه جامعه را از مسيرش منحرف كند وظيفه شرعي خودشان را مي‏دانند. اين مجتهدان و روحانيت آگاه وجدان بيدار كشور ما هستند، مردم را آگاه خواهند كرد و شما مي‏دانيد توده مردم حرف روحانيت را بيشتر از هر كس با دل و جان مي‏پذيرد و به كوري چشم توطئه‏گران و به اين ترتيب آوردن اين قيد در اين اصل جز اين‏كه شش ميليون را از سياست كنار بگذاريد چيز ديگري نيست. ما در آينده مي‏خواهيم امت بزرگ اسلامي به وجود بياوريم. امت بزرگ‏تر از مليت است، چه طور مي‏خواهيد اين اصل را تصويب كنيد و شش ميليون غير شيعه را از بافت سياسي خارج كنيد و اينها قول مي‏دهيم كه در انتخابات شركت نخواهند كرد زيرا شما آنها را شركت نداده‏ايد. به اين ترتيب من معتقدم كه شرط مسلمان بودن كافي است و مؤمن به مباني جمهوري اسلامي هم بايد باشد و مرد بودن هم لازم نيست اين هم تحصيل است و به اين نحو من پيشنهاد مي‏كنم: «رئيس‏جمهور بايد ايرانى الاصل تابع ايران و مؤمن به مباني جمهوري اسلامي (مرد هم لازم نيست باشد) و داراي حسن سابقه و امانت و تقوا باشد» والسلام عليكم و رحمة الله و بركاته.
نايب رئيس- آقاي منتظري به عنوان موافق بفرماييد.
منتظري- اعوذ بالله من الشيطان الرجيم، بسم الله الرحمن الرحيم. ما البته اين بار را توجه داريم. حالا به قول آقاي عضدي شش ميليون يا پنج ميليون كمتر يا بيشتر برادرمان از اهل سنت هستند و جمهوري ما هم جمهوري اسلامي است. احترام هم براي آنها قائل هستيم و حقوق‏شان هم محترم است. ما اصلي داشتيم كه اصلًا همه مسلمانان جهان بايستي كه از يكديگر حمايت كنند بدون اين‏كه مذهب مطرح باشد. اينها به جاي خود هست ولي يك مسأله ما در جاي خودش داريم كه شخصي كه در مقام بيان مطلبي است كه آن مطلب را بايد درست و تمام بيان كند و بنويسد كه اگر ناقص بنويسد كه كار درستي نيست. زيرا مي‏گويند در مقام بيان، به وظيفه خودش عمل نكرده اگر بخواهيم شرايط را ذكر كنيم بايد طوري باشد كه آن را كامل ذكر بكنيم. مسأله تشيع، مذهب رسمي كشور است و اكثريت قاطع طرفدار مكتب تشيع هستند. اين را مسلماً
                        مشروح مذاكرات قانون اساسى‏جلسه‏67-51، ص: 1768
برادران اهل سنت ما اين اندازه را حق به ما مي‏دهند كه اكثريت قاطع چون شيعه مذهب هستند و مذهب رسمي آنان جعفري است. بنابراين مطابق نظر خودشان انتخاب بكنند، آن وقت اگر براي خود آنها مسأله‏اي مطرح باشد مسلماً نظر اكثريت را رعايت مي‏كنند. پس از آنها به ما حق مي‏دهند كه بيست و پنج ميليون جمعيت جعفري مذهب مطابق نظر خودشان كسي را انتخاب بكنند. اين مسأله در قانون اساسي سابق هم بوده است كه آن كسي كه در رأس كشور است بايد داراي مذهب شيعه و مروج آن باشد. پس مسأله بيست و پنج ميليون اگر حقوق‏شان با هم معارض باشد خود برادران اهل تسنن، حق را به ما خواهند داد. يعني بايد در نظر اكثريت رعيت بشود و اما راجع به مسأله مرد بودن ما مسلمات اسلام را نمي‏توانيم كنار بگذاريم و از طرفي نمي‏خواهيم به خواهران خودمان جسارتي شده باشد يا حقي از آنها سلب كنيم. در مسأله حكومت و ولايت اين اشتباه است كه ما خيال مي‏كنيم حق است، اين مسأله وظيفه و مسؤوليت است و مسؤوليت باري سنگين است، چنان‏چه خداي تعالي به دوش عده خاصي بگذارد و زن‏ها را نخواهند اين مسؤوليت سنگين را به دوششان بگذارند، اين هتك حرمت به زن‏ها نشده و حقوقي از آنها تضييع نشده است و من عرض كردم، در فقه اسلام، مسأله ولايت و مسأله قضاوت را گفته‏اند كه مخصوص مردها است و چون مسؤوليت خيلي سنگين است كه عواقب زيادي دارد. فقط عرض كردم در قضاوت راجع به اموال، ابوحنيفه كه يكي از مراجع اهل سنت است در قضاوت اموال تقوايش است كه زن مي‏تواند قاضي بشود، آن هم قياس كرده است تا باب شهادت چون اهل تسنن قياس را حجت مي‏دانند. ولي غير از ابوحنيفه بقيه ائمه چهارگانه اهل سنت، ولايت را مي‏گويند منحصر به فرد است و قضاوت را هم آن سه نفر غير از ابوحنيفه حجت مي‏دانند. در فقه شيعه اتفاق علمي شيعه است. در جمع اعصار ما اين را مطمئن هستيم كه خواهران ما چون معتقد به اسلام هستند و انقلاب هم انقلاب اسلامي است. مسلماً خواهران ما ناراحت نمي‏شوند از اين‏كه آن چيزي كه مطابق موازين اسلامي است را بنويسيم.
اين را كه آقاي عضدي فرمودند توضيح واضحات است. ما در مقام بيان هستيم و اگر بعضي از مطالب را در موقع بيان، ذكر نكنيم اين غلط است و به ما اشكالي وارد مي‏شود كه شما چرا تمام شرايط را ذكر نكرديد يا بايد شرايط ذكر شد، بايستي همه آن كامل باشند و ما هراسى نداريم از گفتن، حق و احكام اسلامي را بدون بيم مي‏گوييم و مطمئن هستيم كه نه خواهران ما ناراحت مي‏شَوند نه برادران اهل سنت ما زيرا برادران ما مي‏دانند كه اكثريت اين مملكت شيعه مذهب هستند و خواهران هم مي‏دانند كه آن‏چه مطابق موازين اسلام است، عمل خواهد شد و مسلماً حقوق هيچ كس تضييع نخواهد شد كه من پيشنهاد مي‏كنم كه نوشته شود براي اين‏كه اگر بخواهيم ننويسيم و به ما اشكال مي‏كنند كه چه طور شده است كه اين قيد را در اصل نياورده‏ايد. البته با آن متن پيشنهادي كه اول خوانده شد مخالف نيستم، آن هم باشد اشكالي ندارد.
نايب رئيس- يك نفر مخالف صحبت كرده است و يك موافق.
كرمي- اين متن را در معرض رأي‏گيري بگذاريد چون به نظر من ديگر جاي عرض بحث ندارند.
منتظري- اگر اجازه بفرماييد من يك كلمه را فراموش كردم كه به عرض مي‏رسانم من پيشنهاد مي‏كنم در مورد نخست‏وزير و وزراء و ساير مقامات در ذيل اصل نوشته شود: «شرايط نخست‏وزير و وزراء و ساير مقامات را قانون معين مي‏كند».
                        مشروح مذاكرات قانون اساسى‏جلسه‏67-51، ص: 1769
نايب رئيس- چون اين اصل در رابطه خاصي با موكلين برادرمان آقاي مرادزهي است انتظار مي‏رود كه ايشان هم صحبت بكنند. اين است كه من صحيح مي‏دانم كه ايشان هم مطالب‏شان را بيان بفرمايند.
گلزاده غفوري- تنها مسأله اصل قانوني نيست، بلكه مكتب هم بايد معرفي بشود و تذكراتي هم دوستان ديگر دارند كه بد نيست گفته شود.
نايب رئيس- آقاي مرادزهي بفرماييد.
ميرمرادزهي- بسم الله الرحمن الرحيم. درباره مذهب و مذهب رسمي قبلًا در اصل 13 پيشنهادى از طرف دولت در اصل 12 تصويب شده در مجلس شد. اين اصل گوياي اين مسأله بود كه مذهب رسمي، مذهب جعفري اثني‏عشري است كه به موقع در اين زمينه هم من و هم آقاي مولوي عبدالعزيز كه دو نفر سني منحصر اين مجلس هستيم، صحبت كرديم. با تصويب آن اصل ما انتظار نداريم كه در اين اصل هم حرف ما اثري داشته باشد و تغييراتي در آن داده شود. آقاي عضدي مسأله‏اي را مطرح كرد به نام تحصيل، كه در اسلام مي‏گويد تحصيل حاصل يك عمل لغو است و عمل لغو را آدم عاقل نمي‏كند.
وقتي كه اكثريت جامعه طرفدار يك شخص به خصوصي باشند مسلماً طرفدار كسي خواهند بود كه با او وجه مشترك داشته باشند. در مورد كانديداهاي رياست جمهوري مسلماً گروه و احزاب و همةگروه‏هاي سياسي يك كانديدا معرفي مي‏كنند يعني در واقع اگر شما در اين اصل اين شرط را بگذاريد و بقيه گروه‏ها را از شركت در امور سياسي محروم كرده‏ايد.
مسلم بدانيد كه رئيس‏جمهور ايران يك نفر با مذهب جعفري اثني‏عشري خواهد شد، به دليل اين‏كه اكثريت با اينها است وكسي كه رأي بيشتري دارد خود به خود انتخاب مي‏شود. نتيجه اين عمل همان طور كه عرض كردند خود به خود حاصل مي‏شود بدون اين‏كه تأكيد ياتصريحي در اينجا باشد، ولي عواقب تصريح اين خواهد بود كه چنان‏چه حتماً و الزاماً تصريح شود ما تصور خواهيم كرد كه همة كساني كه به نحوي از انحاء بايد در دولت نقشي داشته باشند حتماً بايد شيعه‏مذهب باشند و اين به نظر من درست نيست و عملًا از گردونه خارج كردن گروه كثيري از جمعيت ايران است.
مسأله مهم‏تر اين است كه راجع به مكتب اشاره شد. من تا به حال تصور مي‏كردم مكتبي كه در اينجا از آن صحبت بشود، مكتب اسلام است. اگر ما مكتب اسلام را بپذيريم به نظر من هيچ وقت اين مكتب از مسير منحرف نمي‏شود و هيچ كاستي هم نخواهد داشت، مگر اين‏كه تصور كنيم تشيع از اسلام جدا است، در حالي كه ما نظرمان اين است كه همه چيز از اسلام است و با توجه به آن بايد ديد كه جهان‏بيني كه همه آقايان دارند، معمولًا شنيده مي‏شود كه ما مي‏خواهيم اتحاد جماهير اسلامي را درست بكنيم كه تمام كشورهاي اسلامي به ما بپيوندند. حتماً استحضار داريد كه كشورهاي اسلامي ديگر شيعه نيستند و در كشورهاي ديگر، شيعه در اقليت است، پس اين ادعا را هم ديگر بكنيم و به نظر اگر يك سني در اين مملكت به فرض كاره‏اي بشود و رهبر هم بپذيرد (چون مي‏دانيد يكي از شرايط رئيس‏جمهور اين است كه بايستي رهبر هم او را تأييد كند) مسلماً اگر چنين افرادي پيدا شود و همه به او رأي بدهند و رهبر هم او را تأييد كند، مسلماً برخلاف مكتب نخواهد بود و مكتب را از مسيرش منحرف نخواهد كرد. ديگر عرضي ندارم.
                        مشروح مذاكرات قانون اساسى‏جلسه‏67-51، ص: 1770
نايب رئيس- همچنين خواهرمان خانم گرجي مي‏توانند از نوبت‏شان استفاده كنند و صحبت كنند، براي اين‏كه اولويتي در اين مورد براي ايشان انتظار مي‏رود، خانم گرجي بفرماييد.
خانم گرجي- من به دنبال فرمايشات برادرمان آقاى ميرمرادزهي مي‏خواهم عرض كنم كه وقتي اكثريت مردم بايد رأي بدهند اگر خلاف شرع باشد، رأي نخواهند داد و همچنين مورد تأييد رهبر هم باشد. با توجه به اين‏كه در اينجا ولايت هم نيست و ولايت با رهبري و فقط تنفيذ امر است و يك قدرت اجرايي و يك وكالت است اگر چنين چيزي در كشور اسلام نيست چه دليلي دارد هم قيد اول را كه مذهب رسمي كشور است و هم قيد كلمه «مرد» بودن را دارا باشد و به نظر من اصلًا اين قيد لازم نيست، زيرا با توجه به اين‏كه اگر احياناً زن‏ها به اين مرحله از تكامل و پويايي برسند باز در مرتبه رهبريت و امامت نيستند بلكه قدرت اجرايي است كه از طريق رهبر اگر لياقتش را داشته باشند يعني داراي امانت و تقوا و حسن سابقه و مؤمن به مباني اسلام باشند، مي‏توانند احراز كنند، زيرا زن هم مي‏تواند مؤمن و داراى امانت و تقوا باشد و قدرت سياسي زن در اسلام امضا مي‏كند كه اين قدرت سياسي زن براي مردان، يك زمينه‏اي است كه مردان عظيم به آن تكيه‏اي كه به غير سخن مي‏گويند اشاره مي‏كنند و حالا اگر در اسلام نبوده ما خلاف اسلام نمي‏خواهيم باشد، رهبر امضا نمي‏كند، مي‏گويم بحثي نيست كه ما اين را بگذاريم و باعث ناراحتي شود و سد سبيل الله هم شود، چون بالاخره اين راه بايد باز شود و همه اگر امكان دارند در اين راه كار كنند، اگر نتوانند، نمي‏رسند. بنابراين گذاشتن اين مورد چه نيازي دارد؟
نايب رئيس- يك موافق مي‏تواند به ترتيبي كه در اينجا اسم‏نويسي شده در اين زمينه صحبت كند. اسامي را به ترتيب قرائت مي‏كنيم تا ببينيم نوبت كيست؟ آقاي كياوش (كياوش مخالفم)، آقاي خامنه‏اي (خامنه‏اي- تذكراتي دارم)، آقاي دكتر غفوري (دكتر غفوري مخالفم)، آقاي پرورش (پرورش- مخالفم)، آقاي قريشي (قريشي- تذكراتي دارم)، آقاي فاتحي (فاتحي- موافقم)، بنابراين شما به عنوان موافق بفرماييد صحبت كنيد و بعد رأي‏گيري مي‏كنيم.
فاتحي- بسم الله الرحمن الرحيم. به نظر من اين اصلي كه به اين صورت تنظيم شده بايد يك مقداري روشن‏تر ذكر شود يعني رئيس‏جمهور بايد داراي مذهب شيعه جعفري اثني‏عشري باشد، و دليلش هم اين است كه اكثريت ملت ايران شيعه است و برادران و نمايندگان محترم را كه انتخاب كرده‏اند روي اين اصل است كه خواسته‏اند برنامه اسلام و تشيع را كه سابقه دارد و ايران يگانه كشوري است كه افتخار پيروي از جعفر بن محمد (ع) را دارد بيان شود، نه اين‏كه پس از انقلاب به مقام جعفربن محمد (ع) بي‏احترامي شود و نام مقدسش برده نشود. زيرا همان‏طور كه عرض كردم ايران يگانه كشور در روي زمين است كه اين افتخار را دارد كه مذهب رسمي‏اش جعفري باشد كه هيچ گونه منافاتي با اسلام و جهاني بودن آن ندارد، مگر در ساير كشورهاي اسلامي مذاهب اربعه وجود ندارد؟ مگر يكي از مذاهب اربعه، شافعي، حاضر است فقه حنفي را متابعت كند و يا حنفي، يا مالكي حاضر است در برنامه‏هاي مذهبي از فقه ديگري متابعت كند؟ در عين حال كه همه مسلمانيم و اسلام معتبر است و اسلام را قبول داريم، از نظر برنامه فروع‏مان به مذهب عمل مي‏كنيم. چون بالاخره در اجراي اسلام و فروع اسلام بايد از يك برنامه فروع‏مان به مذهب عمل مي‏كنيم چون بالاخره در اجراي اسلام و فروع بايد از يك مأخذي پيروي كنيم و فروع و مسائل‏مان را اخذ كنيم كه به عقيده ما شيعيان؛ فروع بايد از اهل‏
                        مشروح مذاكرات قانون اساسى‏جلسه‏67-51، ص: 1771
بيت اتخاذ شود. به فرموده پيغمبر؛ حديث ثقلين: «اني تارك فيكم الثقلين كتاب الله وعترتي» ما را دعوت كرد كه فروع را از طريق اهل‏بيت ياد بگيريم. مرحوم آيت الله العظمي بروجردي فرمودند به وسيله اين حديث من به برادران اهل تسنن استدلال مي‏كنم و بر آنها هم لازم است در خانه اهل‏بيت بروند و فرع دين را از آنها ياد بگيرند. بنابراين اسلام يكي است و ما به جز اسلام چيز ديگري نداريم و اين راه وصول به اسلام و باب به اسلام است نه اين‏كه مذهب جعفري در مقابل اسلام قرار بگيرد، چون عين اسلام است و اتحاد و معيت دارد نه اين‏كه مذهب جعفري يك مسأله‏اي و رأي اسلام است، حقيقت آن يكي است و عينيت دارد.
بنابراين در كشور ما اين‏كه بعضي از برادران مخصوصاً آقاي عضدي فرمودند پنج ميليون در رأي‏گيري شركت نمي‏كنند. و الله العظيم اگر اين قيد اضافه نشود بيست و پنج ميليون جمعيت اين كشور رأي نخواهند داد و اين‏كه اگر قرار شود مذهب جعفري ذكر نشود بيست و پنج ميليون نفر شيعه در رأي‏گيري شركت نمي‏كنند براي اين‏كه آنها چشم‏شان به اين روشن است كه عده‏اي از مؤمنين و معتقدين به اسلام و انقلاب و معتقدين حقيقى به اسلام از بهترين مجتهدين انتخاب كرده‏اند كه آن مذهب رسمي را بهتر و روشن‏تر براي دنيا بيان كنند اما اگر اينجا را به طور استتار بيان كرده و يا ذكر نكند به عقيده من برخلاف اين برنامه است. پس اين استدلال كه آقاي عضدي كردند كه پنج ميليون رأي نمي‏دهند اگر ما كلمه مذهب رسمي يا جعفري اثني‏عشري را ذكر نكنيم؛ ممكن است بيست و پنج نفر از جمعيت ايران رأي ندهند و اما مطلبي كه خواهرمان خانم گرجي راجع به زن فرمودند. همان‏طوري كه استاد محترم آقاي منتظري فرمودند بحث از مسؤوليت است و اين است كه بار سنگيني است كه اسلام همواره رعايت كرده است. چون عاطفه و احساسات در زن قوي و كم است (اعتراض نمايندگان) روي اين اصل خواسته است حكومت و قضاوت در اسلام به زن نرسد و از مسلمات فقه اسلام است و اصل قيام ما از چهارده قرن قبل روي همين برنامه استوار بوده است مگر مردم، تاريخ انقلاب را فراموش كرده‏اند، اصل انقلاب پايه‏اش روي اين بوده است كه در اسلام حكومت به زن نمي‏رسد. بنابراين اين‏كه فرمودند «وكاله» چنين مطلبي نيست و رئيس‏جمهور عين حكومت و قضاوت است و در اسلام همان‏طوري كه خواهرمان تذكر دادند تمام خواهران ما همه مسلمانند. آن‏چه را كه اسلام به آنها داده است مي‏خواهند، چون مي‏دانند برخلاف حقيقت است و آن‏چه را كه اسلام دارد قبول مي‏كنند و مي‏دانند كه وقتي كه اسلام اين معنا را به آنها نداده است اگر ما هم بدهيم چون مسلمان و معتقد به اسلام هستند، نمي‏پذيرند. (نايب رئيس- وقت جناب‏عالي تمام است) بنابراين اسلام حكومت و قضاوت را از باب اين‏كه مسؤوليت باز است به آنها نداده است.
نايب رئيس- آقاي كياوش بفرماييد.
كياوش- مخالفت من از بعد ديگري است و مخالفت من راجع به ايرانى الاصل بودن است.
نايب رئيس- بسيار خوب، بارها اين مسأله هم عرض شده و از همه بينندگان و شنوندگاني كه اين برنامه را مي‏شنوند و مي‏بينند و همه حاضران در جلسه تمنا مي‏كنم به اين عرض مكررمان توجه كنيد. هر كسي كه اينجا مي‏آيد و حرف مي‏زند مي‏تواند بگويد من دارم نظر خودم را مي‏گويم چون نظر او مربوط به خود اوست و كسان ديگر هم اگر با او هم‏نظرند اعلام مي‏كنند كه با او هم هستند يا نيستند. بنابراين در سخن هر يك از دوستاني كه در اين باره مطلبي فرمودند
                        مشروح مذاكرات قانون اساسى‏جلسه‏67-51، ص: 1772
آن‏چه گفتند نظر شخصي خودشان است و نظر ديگران به حساب نمي‏آيد و راجع به اصل هم نتيجه رأي‏گيري مشخص مي‏كند. اصل 1/ 88 را براي رأي‏گيري مي‏خوانم:
 «اصل 1/ 88 رئيس‏جمهور بايد ايراني‏الاصل تابع ايران، داراي مذهب رسمي كشور و مروج آن و مؤمن به مباني جمهوري اسلامي ايران و مرد و داراي حسن سابقه و امانت و تقوا باشد».
 (اخذ رأي به عمل آمد و نتيجه به شرح زير اعلام شد).
نايب رئيس- من اين رأي‏گيري را مخدوش مي‏دانم و براي اطلاع، نتيجه را اعلام مي‏كنم كه بدانيد به چه علت مخدوش است. نتيجه رأي‏گيري: عده حاضر در هنگام اخذ رأي شصت و دو نفر، تعداد كل آراء شصت و هشت رأي، آراء موافق چهل و هفت رأي، آراء مخالف نه رأي؛ آراء ممتنع دوازده رأي، با اين‏كه از نظر موازين، نتيجه روشن است ولي به هر حال رأي‏گيري براي رأي‏گيري قرائت مي‏شود و همه در كيفيت رأي دادن دقت كنند.
 «اصل 1/ 88- رئيس‏جمهور بايد ايراني‏الاصل؛ تابع ايران؛ داراي مذهب رسمي كشور و مروج آن، مؤمن به مباني جمهوري اسلامي ايران و داراي حسن سابقه و امانت و تقوا باشد».
 (اخذ رأي به عمل آمد و نتيجه به شرح زير اعلام شد).
نايب رئيس- نتيجه‏گيري مجدد؛ عده حاضر هنگام اخذ رأي شصت و دو نفر، تعداد كل آراء شصت و چهار رأي (دو رأي به قيد قرعه خارج شد) موافق چهل و پنج رأي؛ مخالف هشت رأي، ممتنع نه رأي؛ تصويب نشد.
هاشمي‏نژاد- پيشنهاد ديگر را مطرح بفرماييد.
صافي- (در حال خروج از جلسه) معلوم مي‏شود اين مجلس احكام مسلم اسلام را هم قبول ندارد. (همهمه نمايندگان)
8- طرح اصل 54
نايب رئيس- آقاي تهراني ما بحث جدالي نداريم، آقايان توجه بفرمايند كه ما بحث جدالي نداريم. اصل 54 مطرح است كه قرائت مي‏شود.
 «اصل 54- مذكرات در مجلس شوراي ملي بايد علني باشد و گزارش كامل آن بايد در روزنامه رسمي كشور منتشر گردد. در صورت ضرورت به تقاضاي رئيس‏جمهور يا نخست‏وزير يا يكي از وزراء يا رئيس مجلس يا ده نفر از نمايندگان، جلسه غير علني تشكيل مي‏شود. مصوبات اين‏گونه جلسات در صورتي معتبر است كه با حضور و امضا شوراي نگهبان و تصويب سه چهارم مجموع نمايندگان باشد».
نايب رئيس- از آقاياني كه اينجا اسم نوشته‏اند، آقاي فوزي بفرماييد (فوزي- موافقم)، آقاي مكارم بفرماييد (مكارم- بنده با قسمتي از اين اصل مخالفم)، بسيار خوب، موافق و مخالف صحبت كنند. آقاي مكارم به عنوان مخالف صحبت بفرماييد.
مكارم شيرازي- بسم الله الرحمن الرحيم. اين اصل مركب از دو بخش است، يك بخش آن قابل قبول است، اصل اين است كه مذاكرات مجلس شوراي ملي علني باشد مگر در مواردي كه ضرورتي پيش بيايد و جلسات خصوصي تشكيل شود و مذاكرات به صورت خصوصي تعقيب بشود و گاهي ممكن است مسائلي باشد كه انتشارش در سطح عموم و به منافع مملكت لطمه‏
                        مشروح مذاكرات قانون اساسى‏جلسه‏67-51، ص: 1773
بزند اينها را بايد در مجلس خصوصي مذاكره كرد. اما بخش دوم مربوط به اين است كه در مجالس محرمانه هم مي‏شود مطالبي را تصويب كرد، متن‏ها نوشته شده است «با حضور و امضاى شوراي نگهبان و تصويب سه چهارم مجموع نمايندگان» البته حضور و امضا شوراي نگهبان قيدي است كه بيهوده است، براي اين‏كه بالاخره تمام مسائل زير نظر شوراي نگهبان خواهد رفت. حالا خواه در آن جلسه حضور داشته باشد يا حضور نداشته باشد، مهم اين است كه بايد نتيجه را امضا بكند. تنها چيزي كه اينجا هست اين است كه سه چهارم جانشين اكثريت مطلق شده است و به اين وسيله تصويب مى‏شود. مسائل سرنوشت‏ساز براي مملكت در جلسه محرمانه دور از چشم مردم ارائه داده شده است. من فكر مي‏كنم اين امر ولو در بعضي از موارد ممكن است به نفع باشد، اما روي هم رفته زيانش براي ملت است. بيشتر نمايندگان در پشت درهاي بسته بنشينند وعهدنامه‏ها، مقاله‏ها، مسائل اقتصادي و سياسي را امضا بكنند و به مردم اصلًا اطلاع هم ندهند، ولو تا چندين ماه اين يك مسأله‏اي است برخلاف منافع مردم و باعث مي‏شود كه مردم نسبت به چنان مجلسي در بعضي از موارد تزلزل بكنند و براي اين‏كه هيچ خبر ندارند كه د راين جلسات محرمانه چه مي‏گذرد و چه چيزهايي مي‏برند و مي‏آورند و امثال اينها، بنابراين بهتر اين است كه اگر ضرورت پيدا شود مذاكرات غير علني باشد اما تصويب مسائل در مجالس علني صورت بگيرد تا مردم باخبر بشوند كه مبادا در مسائل سرنوشت‏ساز كلاه سرشان برود. پس بنده با قسمت دوم موافق نيستم ولي قسمت اول صحيح است.
نايب رئيس- آقاي فوزي بفرماييد و به عنوان موافق صحبت كنيد.
فوزي- بسم الله الرحمن الرحيم. نظر به اين‏كه اعضاء مجلس شوراي ملي منتخبين ملت هستند، قهراً كارهايي كه انجام مي‏دهند و تصميماتي كه مي‏گيرند مصلحت ملت و مملكت را رعايت خواهند كرد و مخصوصاً با در نظر گرفتن اين‏كه ملت هم در موقع انتخاب آنها كاملًا مراقبت و دقت كرده‏اند كه افراد برگزيده و صالح را به مجلس اعزام بكنند، در قسمت اول اصل كه لزوماً تذكر داده شده كه بايستي جلسات شوراي ملي علني باشد، با اين‏كه مورد وفاق است و فقها قبول دارند كه به وسيله روزنامه رسمي منتشر مي‏شود يا اين‏كه لازمه علني بودن اين است كه در رسانه‏هاي گروهي جريان مجلس را منعكس بكنند، بر همين روالي كه فعلًا مجلس خبرگان مذاكرات خود را انجام مي‏دهد، پس در اين قسمت جاي بحث نيست و مورد قبول همه هست. اما در قسمت دوم و در مواردي كه ضرورتي پيش آيد، رئيس‏جمهور يا نخست‏وزير يا يكي از وزيران و يا ده نفر از اعضاى مجلس شوراي ملي وقتي كه صلاح ديدند و پيشنهاد كردند كه مذاكرات و تصميمات وزيران سري باشد، قهراً يك مصلحتي را در نظر مي‏گيرند و يك مصلحتي ايجاب مي‏كند كه چنين پيشنهادي را به مجلس ارائه كنند. در قسمت اول كه آقاي مكارم هم موافق بودند، يعني اگر مجلس در حد مذاكره، جلسات سري داشته باشند، قابل قبول است و جاي بحث نيست. اما جاي بحث در موردي است كه پيشنهاددهندگان تصميمات مجلس شوراي ملي را هم بدانند كه مختفي باشد و اين هم كه قبول كردند، چه بسا مصالح ايجاب مي‏كند كه تصميمات يا مصوبات مجلس شوراي ملي علني نباشد، منتها ايشان فرمودند كه مصوبات مجلس شوراي ملي علي اي حال به نظر شوراي نگهبان خواهد رسيد، چه در مجلس حاضر باشند، چه نباشند، يعني به عبارت ديگر حضور آنها در مجلس فايده زيادي‏
                        مشروح مذاكرات قانون اساسى‏جلسه‏67-51، ص: 1774
ندارد، در حالي كه فايده زيادي دارد براي اين‏كه اگر در مجلس، هم مذاكرات مجلس را گوش مي‏دهند و هم دلايل را، وقتي كه متوجه دليل و مذاكرات مجلس شدند، چه بسا قانع بشوند و متوجه بشوند كه صلاح اين بوده كه اين تصميم‏گيري بايستي سري بوده باشد و از طرف ديگر فرمودند كه اين برخلاف مصلحت است و ملت راضي نمي‏شود. وقتي كه آنها منتخبين ملت هستند و ملت آنها را انتخاب كرده و به آنها اختيار داده و آنها حاضر شده‏اند كه مصالح مملكت را از نقطه‏نظر تصميم‏گيري به دست بگيرند و تصميمات و مصوبات آنها هم مورد قبول ملت است، يعني از اول هم به همين نحو به آنها وكالت داده و آنها را تعيين كرده‏اند. وقتي بفهمند مصلحت در اختفاء تصميمات بوده، مسلماً آنها هم رضايت دارند. ديگر عرضي ندارم، والسلام عليكم و رحمة الله و بركاته.
نايب رئيس- آقاي سبحاني شما موافقيد يا مخالف؟ (سبحاني- مخالفم) آقاي دكتر غفوري بفرماييد.
گلزاده غفوري- چند نكته در اينجا هست كه بايد تذكر داد كه براي تمام اصول هم تقريباً به درد مي‏خورد و آن اين‏كه قانون اساسي بايد غالباً دست‏ها را بازتر بگذارد، نه اين‏كه ببندد وگرنه از مصلحت و فلسفه قانون اساسي خارج شده و ازاين مصلحت‏انديشى‏ها براي موارد بسيار نادر، ملت خيلي زيان ديده است، بنابراين به نظر مي‏رسيد كه در اين اصل با ذكر لفظي مصوبات، فقط صاحبان حقوق اصلي كه مردم هستند، بي‏خبر ماندند و به هيچ وجه صلاح نيست كه چيزي به طور سري به تصويب برسد، بنابراين مذاكرات بلي، ولي تصويبات و مصوبات نه.
نايب رئيس- آقاياني كه مي‏خواهند به عنوان مخالف صحبت كنند، بفرمايند كه مي‏خواهم مخالف صحبت كند.
گلزاده غفوري- نوبت نمي‏رسد آقا، مطالبي هم هست كه تذكر من ضروري است.
نايب رئيس- ببينيد آقاي غفوري، مطالبي براي يك اصل كه بيست و پنج نفر اسم مي‏نويسند اگر هر بيست و پنج نفر صحبت كنند، بايد تا يك ماه اينجا بمانيم؛ ما گفتيم يك موافق و يك مخالف صحبت مي‏كنند .... (دكتر غفوري- كدام موافق؛ كدام مخالف) هر كس نوبت گرفته است.
هاشمي‏نژاد- آقاي دكتر غفوري همين مطالب را آنجا هم گفتند، همه آقايان هم شنيدند.
نايب رئيس- عرض بنده چيز ديگري است، ايشان فرمودند؛ كدام موافق؛ كدام مخالف بنده هم عرض مي‏كنم، هر كس كه اول نوبت بگيرد. آقايان كه علاقه‏مند هستند مطالبشان گفته بشود زودتر نوبت بگيرند و به آخر سر محول نكنند. آقاي خامنه‏اي شما موافقيد يا مخالف؟
 (خامنه‏اي- من تذكراتي دارم) يعني باز مخالف است؟ (خامنه‏اي- نمي‏دانم) پس مخالفيد، آقاي قريشي بفرماييد (دكتر آيت- من چند تا تذكر اصلاحي دارم) يعني مخالفت است؟
دكتر آيت- خير مخالفت نيست؛ يكي اينجا كه نوشته است «گزارش كامل آن بايد در روزنامه رسمي كشور منتشر گردد» معتقدم لااقل از راديو به طور كامل به اصلاح ملت برسد، حالا اگر تلويزيون را هم اضافه كنيم كه منتشر بكند بهتر است و در اين قسمت آخر كه نوشته «سه چهارم مجموع نمايندگان» دو تا تذكر دارم يكي اين‏كه ما در يكي از اصول داشتيم كه با رأي‏
                        مشروح مذاكرات قانون اساسى‏جلسه‏67-51، ص: 1775
سه چهارم نمايندگان در جلسه علني، اگر بخواهيم در جلسه سري هم سه چهارم را معيار قرار بدهيم صحيح نيست و تصميم‏گيري در جلسه محرمانه را يا بايد ممنوع كرد مثل مرزها و غيره، يا لااقل نصابش را بالا برد و مثلًا نوشت هفت هشتم. و يكي هم اين‏كه قرادادهاي مخفي را در قانون اساسي سابق هم داشتيم. مطالبي كه مخفي به تصويب رسيده است، هيچ وقت نبايد مخالف آن چيزهايى باشد كه قبلًا به طور علني تصويب شده است.
سبحاني- آقا اگر ميزان مخالفت اين باشد، مال ما هم همين است ما هم يك استثناء مي‏گذاريم.
منتظري- مبتني بود كه بعد از اين‏كه نوشته بود روزنامه رسمي كشور، نوشته بود و به وسيله رسانه‏هاي گروهي ...
نايب رئيس- پيشنهادي بود كه رد شد. بنده ليست را مي‏بندم و خواهش مي‏كنم آقايان اگر تذكري در حدّ تذكر آقاي آيت دارند، بگويند. آقاي سبحاني شما تذكرتان را بفرماييد.
سبحاني- يك نوع تعارضي بين صدر و ذيل اين اصل وجود دارد. اگر قرار است در روزنامه منتشر بشود، ديگر مخفي كردن معني ندارد (دكتر آيت آن مربوط به جلسه علني است) «گزارش كامل آن بايد در روزنامه رسمي ...» (نايب رئيس- آن مربوطه به جلسه علني است) پس در صورت سري بودن ديگر منتشر نخواهد شد؟ (نايب رئيس- خير) خيلي استثناء بشود به جهتي كه آنها مسائلي است كه ضررش را تا به حال ديده‏ايم آن‏چه مربوط به قراردادهاي خارجي است استثنا بشود.
نايب رئيس- آقاي خامنه‏اي شما هم تذكرات خودتان را بدهيد، آقاي دكتر غفوري، دكتر آيت ما را به يك بحث مشكلي كشاندند.
خامنه‏اي- ما وظايف رئيس‏جمهور را مي‏دانيم، به نظر مي‏رسد كه اين كار وظيفه رئيس‏جمهوري نيست. يعني در رديف كارهاي او نيست و همان نخست‏وزير وزراء هستند كه تماس دارند و ديگر اين‏كه ما رئيس مجلس را با ده نفر از نمايندگان هم وزن كرديم. خوب در اين صورت آن ده نفر به رئيس مجلس مي‏دهند و او اين كار را مي‏كند. پس همان ده نفر نماينده كافي است. نكته ديگر اين‏كه ما «حضور و امضاى شوراي نگهبان و تصويب سه چهارم» را براي چه در نظر گرفتيم؟ براي اصل اخفاي قضيه و براي اين‏كه مصوب اينها مخالف نباشد ما ضمانت اجرا را در نظر نگرفته‏ايم، يعني با وجود اين‏كه اينها اجازه داده‏اند مصلحت اين كار بشود، بعد از تصويب شد. ممكن است با يكي از اصول قانون اساسي مخالف باشد و خيلي هم صريح نباشد، پس ما اين را اضافه كنيم. «قانون اساسي و ساير قوانين و قراردادها و عهود مغاير نباشد».
نايب رئيس- اين كار شوراي نگهبان است. آقاي رحماني شما مخالفيد، موافقيد يا تذكر داريد؟ (رحماني- تذكري است) از اول تا آخر كه نيست؟
رحماني- بر اثر تأكيد يكي از آقايان بنده از صحبت خودداري كردم، عرض مي‏شود كه اين غير علني بودن بايد به تصويب سه چهارم مجموع نمايندگان برسد يعني رئيس‏جمهوري يا هر كس پيشنهاد داد، بايد در مجلس مطرح شود. اگر تصويب كردند آنگاه اقدام بشود، موضوع ديگر اين است كه حضور همه اعضاى شوراي نگهبان لازم نيست، ممكن است يكي از آنها
                        مشروح مذاكرات قانون اساسى‏جلسه‏67-51، ص: 1776
نباشد و همچنين امضاى همه آنها لازم نيست. اگر چنانچه روي اين محافظه‏كاري باشد سه چهارم كفايت مي‏كند. حدّ نصاب است ...
نايب رئيس- آقاي رباني شيرازي آخرين نفرند، بعد رأي مي‏گيريم. آقاياني كه بيرون هستند براي رأي دادن تشريفات بياورند.
منتظري- پيشنهاد آقاي آيت را با دست رأي بگيريد.
نايب رئيس- چشم رأي مي‏گيريم، بفرماييد آقاي رباني شيرازي.
رباني شيرازي- به نظر من مذاكرات سري باشد عيبي ندارد ولي مصوبات بايد به نظر مردم برسد و اگر واقعاً نمي‏شود لااقل به نظر رهبر برسد و يا به تصويب او باشد.
نايب رئيس- ما چون بايد امروز كارمان را تمام كنيم ...
هاشمي‏نژاد- پيشنهاد مختصري دارم، ذيل اين اصل رأي نمي‏آورد و با سري بودن جلسات از آقايان مخالفند ولي صدرش رأي مي‏آورد و ضرورت هم دارد اينها را از هم جدا كنيد.
نايب رئيس- اجازه بفرماييد موافقين با اصل 54 به همين صورتي كه هست دست بلند كنند. (لطفاً دقيقاً بشماريد) خوب بي‏دقت هم كه بشماريم پيدا است كه رأي نمي‏آورد. (عده كمي دست بلند كردند) موافقين با صدر منهاي ذيل يعني «مذاكرات مجلس شوراي ملي بايد علني باشد گزارش كامل آن بايد در روزنامه رسمي كشور منتشر گردد» دست بلند كنند.
حجتي كرماني- يك جمله اضافه كنيد.
دكتر نوربخش- مصوبات را علني بگذاريد. (يكي از نمايندگان- مذاكرات سري باشد ولي مصوبات علني باشد).
نايب رئيس- اجازه بفرماييد يكي‏يكي اضافه مي‏كنيم «مصوبات اين‏گونه جلسات در صورتي متغير است كه رأي‏گيري نهايي و يا حضور و يا امضاى شوراي نگهبان و يا تصويب سه چهارم مجموع نمايندگان باشد».
طاهري گرگاني- اين‏كه لازم نيست.
مكارم شيرازي- مذاكرات سري باشد، مصوبات علني.
نايب رئيس- اجازه بفرماييد، بنابراين «مصوبات اين‏گونه جلسات در صورتي معتبر است كه رأي‏گيري نهايي عملي باشد». موافقين با اين متن دست بلند كنند. (چهل نفر دست بلند كردند) 40 نفر موافق‏اند، بنابراين اصل ... (آيت- وقت نداريم) درست است، ظهر است.
منتظري- اصل كوچك است چيزي نيست.
دكتر آيت- خير بحث روي آن زياد است.
نايب رئيس- امروز عصر ساعت سه بعدازظهر آخرين جلسه ما مي‏تواند باشد، ما فردا فرصت داريم براي تنقيح و غيره، بعد هم سه روز آخر براي رسيدگي نهايي، بنابراين امروز عصر آخرين جلسه ساعت سه بعدازظهر است.
9- پايان جلسه‏
نايب رئيس- چون حالا وقت گذشته است و ديگر كاري فعلًا نداريم جلسه را ختم مي‏كنيم. جلسه آينده ساعت سه بعدازظهر خواهد بود جلسه ختم مي‏شود.
 (جلسه ساعت دوازده پايان يافت).
نايب رئيس مجلس بررسي نهايي قانون اساسي- دكتر سيد محمد حسني بهشتي‏
                        مشروح مذاكرات قانون اساسى‏جلسه‏67-51، ص: 1777
                        جلسه شصت و پنجم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 16/ 15 دقيقه روز 20 آبان‏ماه 1358 هجري شمسي برابر با بيستم ذيحجه 1399 هجري قمري با رياست آيت‏الله حسينعلي منتظري تشكيل شد.
فهرست مطالب:
1- بيانات قبل از دستور آقاي موبد رستم شهزادي‏
2- طرح و تصويب اصل 1/ 13 (اصل چهاردهم)
3- طرح اصل 132
4- طرح اصل 1/ 17
5- طرح و تصويب اصل 1/ 88 (اصل يكصد و پانزدهم)
6- طرح و تصويب اصل 29 (اصل بيست و هفتم)
7- طرح و تصويب اصل 1/ 17 (اصل پنجاه و هفتم)
8- طرح و تصويب اصل 1/ 67 (اصل هشتاد و يكم)
9- طرح و تصويب اصل 54 (اصل شصت و نهم)
10- پايان جلسه‏
                        مشروح مذاكرات قانون اساسى‏جلسه‏67-51، ص: 1779
1- بيانات قبل از دستور آقاي موبد رستم شهزادي‏
رئيس- آقاي موبد تشريف بياوريد.
موبد رستم شهزادي- به نام خدا از آنجا كه معلوم شد كه من مأمور شدم، خواسته‏هاي گروه زرتشتيان را كه طبق طوماري به مجلس خبرگان فرستاده شده به پيشگاه ملت و نمايندگان محترم مجلس خبرگان قرائت مي‏كنم:
به نام خداوند بخشاينده بخشايشگر مهربان‏
مورد توجه حضرت آيت الله منتظري رئيس مجلس خبرگان‏
موردتوجه حضرت آيت الله دكتر بهشتي‏
 «نايب رئيس مجلس خبرگان جهت بررسي و تدوين قانون اساسي ايران»
رونوشت: آيت الله العظمي امام خميني‏
رونوشت: دفتر نخست‏وزيري‏
رونوشت: آيت الله العظمي شريعتمداري‏
رونوشت: آقاي موبد رستم شهزادي‏
 «نماينده زرتشتيان در مجلس خبرگان»
پيش از به ثمر رسيدن انقلاب عظيم ملت ايران توسط آيت الله العظمي امام خميني و آيت الله العظمي شريعتمداري و ساير علماي اسلام مكرراً به وسيله رسانه‏هاي مختلف به اقليت‏هاي مذهبي دركشور ايران قول و اميدواري تساوي حقوق و آزادي بيشتر داده مي‏شد و اين قول و اميدواري‏ها موجب دلگرمي و تشويق اقليت‏هاي مذهبي من‏جمله زرتشتيان ايران گرديد تا با اشتياق عميق در انقلاب شركت نمايند. انتخاب و برگزاري مجلس خبرگان جهت تدوين قانون اساسي كشور و حضور نماينده اين جامعه در آن مجلس به اميدواري زرتشتيان افزود ولي با كمال تأسف مشاهده گرديد كه اين اميدواري‏ها توسط دولت موقت ايران و حتي مجلس خبرگان به نااميدي و يأس گراييد. زرتشتيان كه زائيده اين آب و خاك مي‏باشند و غير از ايران مسكن و وطن ديگري ندارند، به صورت شهروندان درجةاين ميهن خودشناخته شده‏اند و حق هيچ‏گونه فعاليت سياسي و نظامي و قضائي را ندارند. در صورتي كه زرتشتيان با نسبت كم در كشورهاي ديگر به خصوص هندوستان و پاكستان از تساوي حقوق و آزادي كامل برخوردار بوده و به عنوان شهروندان درجه يك به حساب مي‏آيند و به مقامات عاليه نيز منصوب مي‏گرددند. آيا باعث تأسف نيست كه زرتشتيان در زادگاه خود از چنين حقوقي محروم باشند؟
در مورد آزادي به عرض مي‏رسانم كه: بيش از 8 ماه از انقلاب نگذشته است كه توسط اشخاص و شخصيت‏هاي مختلف اتهامات عاري از حقيقت به زرتشتيان وارد شده است و با صراحت كامل به عرض مي‏رساند كه چنين اتهامات بيشتر جنبة تعصب و نفاق‏انگيزي چه آگاهانه و يا ناآگاهانه دارد. چند روز پيش يكي از آموزگاران مدارس راهنمايي تهران در كلاس درس به زرتشتيان اتهام آتش‏پرستي را مي‏زند آن هم بدون اين‏كه در مورد اهورامزداپرستي يا يكتاپرستي‏
                        مشروح مذاكرات قانون اساسى‏جلسه‏67-51، ص: 1780
زرتشتيان اطلاع كافي داشته باشد، با كمال تعجب و تأسف چند روز بعد حضرت آيت‏الله خلخالي در سخنراني خود درباره علامت شير و خورشيد نيز زرتشتيان را آتش‏پرست مي‏خواند. هنگامي كه يكي از علماي اسلام و آموزگاري كه به بنياد فرهنگي كشور وابستگي دارد چنين تهمت و توهيني به جامعه زرتشتيان وارد مي‏كنند، بنابراين زرتشتيان در مورد اشخاص عادي اين كشور چه توقعي مي‏توانند داشته باشند، آيا معناي آزادي در حدود قوانين اسلام اين است كه بعضي از مسلمانان چون در اكثريت مي‏باشند و بدون آگاهي از تعاليم پيامبران اديان ديگر حق تهمت و توهين به اقليت‏هاي مذهبي را دارند؟ و آيا اگر چنين اتهامى يا امثال آن به وسيله اقليت‏هاي مذهبي به خلق مسلمان وارد شود عكس‏العمل آن چه خواهد بود؟ بهتر نيست كساني كه خود را روحاني آگاه و آموزگار مي‏دانند كمي از وقت خود را در شناخت اديان ديگر صرف كنند و با تعاليم ديني آنان آشنا گردند تا ناآگاهانه با بيان چنين اتهاماتي ناروا موجب دلسردي و بي‏تفاوتي بين افراد كشور نگردند و دين را وسيله اختلاف قرار ندهند.
يادآور مي‏گردد زرتشتيان پس از حمله اعراب به ايران با اين‏كه از طرف گروه زيادي از روشنفكران اين كشور پيوسته مورد احترام بوده‏اند. متأسفانه توسط حاكم وقت و زمامداران متعصب مورد شكنجه قرار مي‏گرفتند، اما امروزه كه اعلاميه حقوق بشر در ميان است و مردم دنيا به آنجا رسيده‏اند كه دين و مذهب و عقايد گوناگون نبايد منجر به اختلاف و كينه‏ورزي گردد و در اين عصري كه بيشتر مردم دنيا خواهان برداشتن مرز بين كشورها هستند آيا سزاوار است گروهي كه در اقليت واقع شده است اين‏گونه مورد بي‏مهري و كم‏التفاتي اكثريت قرار گيرند و جامعه اكثريت اين عمليات ناآگاهانه را چگونه توجيه مي‏كنند. آيا اقليت‏هاي مذهبي در آينده آنچنان زير فشار قرار نخواهند گرفت كه مهاجرت را بر ماندن و گرفتار شدن به اين‏گونه مشكلات ترجيح دهند؟ جامعه زرتشتيان ايران از زمامداران كنوني كشور و پايه‏گذران قانون، اميد دارند كه از ادامه و تكرار چنين اتهامات ناروا و امثال آن جلوگيري به عمل آورند و دربارة تساوي حقوق براي زرتشتيان كه جز ايران كشوري را براي خود نمي‏شناسند كوشش نمايند.
به اميد پيروزي انقلاب و سعادت ملت ايران و آزادي يكسان براي پيروان همه اديان در حدود دويست نفر هم امضاكرده‏اند.
رباني شيرازي- اگر يك فردي در يك گوشه‏اي از مملكت يك چيزي گفت مجلس خبرگان و دولت همه اينها مسؤول هستند و معناي اين عدم آزادي است؟
موبد شهزادي- از آنجا كه اين تريبون براي همه است و سخن گفتن در پشت اين تريبون آزاد است و اين آزادي به همه داده شده است چه مخالفين و چه موافقين، بنده هم به خواسته هم‏ميهنان خود اين را عرض كردم و اما مي‏خواستم به عرض حضار محترم و نمايندگان محترم مجلس برسانم كه در گذشته در بعضي مواقع، جهتي در كتب ديني عباراتي نوشته شده بود كه بحث اختلاف بين دانشجويان و دانش‏آموزان در كلاس درس مي‏شد مثلًا زرتشتيان را به ثنويت متهم مي‏كردند و مسيحيان را به پيروي از تثليث متهم مي‏كردند و اميدوارم در آينده اين جور چيزهايي كه باعث اختلاف و نفاق است در كتب درسي به خصوص تعليمات ديني نوشته نشود. ضمناً براي رفع هر گونه ابهامي عرض مي‏كنم كه قبله زرتشتيان نور است و نه آتش، اول نور طبيعي بزرگ‏تر، مثل خورشيد و ماه در غيبت نور چراغ و آفتاب و حتي وقتي كه در شب در اطاقي براي نماز مي‏ايستيم رو به طرف پنجره‏اي مي‏ايستيم كه نور بيشتر و بهتر دارد.
                        مشروح مذاكرات قانون اساسى‏جلسه‏67-51، ص: 1781
اطاق مي‏شود و نور در همه مذاهب محترم است. ما زرتشتيان خداوند را شيدانشيد يعني نورالانوار مي‏خوانيم وهميشه دعا مي‏كنيم كه پروردگارا ما را از تاريكي به نور هدايت فرما، از تاريكي جهل و ناداني به روشنايي عقل و تفكر هدايت كن، از تاريكي بي‏ايماني به روشنايي ايمان هدايت فرما، در قرآن هم آمده است: «اللَّهُ نُورُ السَّمَاوَاتِ وَالْأَرْضِ» از اين جهت ما نور را پرستش سو و قبله خود قرار مي‏دهيم و نه آتش را و آتش فقط در شب، چون در قديم غير از مشعل آتش وسيلةديگري براي روشنايي نبوده از اينجاست كه در شب هم اگر چراغي يا آتشي افروخته بشود نگاه مي‏كنيم. فردوسي مي‏فرمايد:
         مگوييد آتش‏پرستان بدند             پرستنده پاك يزدان بدند
             نيا را چنين بود آيين به پيش             پرستيدن ايزدي بود كيش‏

ديگر عرضي ندارم، متشكرم‏
رئيس- تشكر مي‏كنم. البته احتياج به اين نداريم كه به حقوق بشر مراجعه كنيم. براي حقوق اقليت‏هاي شناخته شده ايران چون مطابق موازين اسلام و حقوق زرتشتيان و كليميان و مسيحيان حقوقي شناخته شده و همة ما مسلمانان اين سه اقليت رسمي را مي‏شناسيم و به همة برادران و خواهراني كه صداي مرا مي‏شنوند توصيه مي‏كنم كه موازين اسلام و دستورات اسلام را نسبت به همه به خصوص به اقليت‏هاي شناخته شده كليمي و مسيحي و زرتشتي رعايت كنند. اصلًا بايد نسبت به هر انساني در صورتي كه توطئه‏گر نباشد مخصوصاً كه هم‏ميهن ما هم باشند، موازين اسلامي رعايت بشود، حضرت علي عليه السلام در نامه‏اي كه به مالك اشتر مي‏نويسد دستور مي‏دهد كه نسبت به همة انسان‏ها با مهرباني رفتار كن. براي اين‏كه «اما اخ لك في الدين أو نظير لك في الحق» يا برادر ديني تو است يا اگر برادر ديني تو نيست و مسلمان نيست نظير تو است در خلقت. و در نهج‏البلاغه آمده است در وقتي كه لشكر معاويه حمله كرد به شهر انبار و غارت كردند و يك عده‏اي را كشتند حضرت فرمودند كه به من خبر رسيده است كه ارتش معاويه حمله كرده و از پاي دختران مسلمان آنهايي كه در پناه اسلام بودند حالا يا مسيحي بودند و يا يهودي، خلخال كشيدند. مي‏فرمايند اگر انسان بميرد بهتر است و به جا است تا ببيند اين ظلم را كه نسبت به حقوق كساني كه مسلمان هستند و يا در كشوراسلامي و در پناه اسلام هستند، تعدي بشود. بنابراين از همةبرادران و خواهران ايراني خودمان تقاضا مي‏كنم كه جنبه اسلامي را رعايت كنند و از كارهاي بچه‏گانه دست بردارند و مخصوصاً عرض كردم نسبت به اين سه گفته شناخته شده، چون از نظر اسلام محترم هستند و ما كار نداريم به اين‏كه حقوق بشر چه گفته است هزار و چهار صد سال پيش نسبت به اقليت‏ها، اسلام توصيه كرده است.
تهراني- اگر صلاح مي‏دانيد به اين مناسبت اصل 1/ 31 را قرائت بفرماييد تا ان شاءالله زودتر تصويب بشود.
2- طرح و تصويب اصل 1/ 13 (اصل چهاردهم)
رئيس- تذكر آقاي تهراني را رعايت مي‏كنيم؛ اصل 1/ 13 مطرح است كه قرائت مي‏شود.
 «اصل 1/ 13: به حكم آيةشريفه «لَا يَنْهَاكُمُ اللَّهُ عَنِ الَّذِينَ لَمْ يُقَاتِلُوكُمْ فِي الدِّينِ وَلَمْ‏
                        مشروح مذاكرات قانون اساسى‏جلسه‏67-51، ص: 1782
يُخْرِجُوكُمْ مِنْ دِيَارِكُمْ أَنْ تَبَرُّوهُمْ وَتُقْسِطُوا إِلَيْهِمْ» دولت جمهوري اسلامي و ملت ايران موظفند نسبت به افراد غير مسلمان، با اخلاق حسنه و قسط و عدل اسلامي عمل نمايند و حقوق انساني آنان را رعايت نمايند. اين اصل در حق كساني اعتبار دارد كه بر ضد اسلام و جمهوري اسلامي ايران توطئه و اقدام نكنند».
رئيس- آقاي رباني شيرازي فرمايشي داريد؟ بفرماييد.
رباني شيرازي- اين اصل به معناي جدا كردن اقليت‏ها از ملت ايران است. ما در باب حقوق ملت ايران كه نوشتيم شامل همه آنها مي‏شود و اين اصلي كه شما آورده‏ايد آنها را جدا مي‏كند و مثل اين است كه آنها جزء ملت ايران نيستند و بايد با اينها با محبت و داد، عمل بشود آنها جزء ملت ايران هستند و حقوق ملت ايران است هم دربارة آنها عموميت دارد و احتياج به اين اصل نيست چون در آوردن اين اصل آنها از ملت ايران جدا مي‏شوند.
رئيس- اگر ما بنويسيم «دولت جمهوري اسلامي و ملت مسلمان ايران موظفند نسبت به افراد غير مسلمان» چطور است؟
رباني شيرازي- آقاي منتظري دولت جمهوري اسلامي، دولتي است براي همه ولو اين‏كه يك دولت اسلامي و مكتبي است ولي چون در مكتب براي همه اقليت‏ها حقوق قائل شده‏اند و دولت هم دولت مسلمان است و هم دولت اقليت‏ها است، دولت هيچ تفاوتي بين آنها و بين اقليت‏ها نبايد بگذارد.
رئيس- پس شما با اين اصل مخالف بوديد و صحبت كرديد. آقاي موسوي جزايري بفرماييد.
موسوي جزايري- منظور اصلي از اين اصل اين بود كه در موقعي كه صابئين و گروهي ديگر مراجعه كردند و گفتند كه به يك نحوي ما را هم در قانون اساسي منظور بداريد و مورد تأييد قرار بدهيد. در آن موقع يك اصلي از قانون اساسي در زمينة مربوط به اقليت‏ها مطرح بود كه در آنجا اين موضوع رد شد چون در آنجا گفته شده است شامل تمام كساني كه خارج از اسلام هستند و جزء اقليت‏ها نيستند هم مي‏شود. اين آيه اينجا آورده شد كه شامل آنها هم بشود و لذا بايد روي اين نكته تهيه شود كه منظور، اقليت‏ها نيستند و صنوف ديگر هستند. سبحاني- نه، آقاي منتظري تصريح درست نيست. من نمي‏گويم به صابئين تصريح بشود، مي‏گويم به عموم تصريح بشود.
رئيس- آقاي رباني شيرازي به عنوان مخالف صحبت كردند. يك موافق مي‏تواند صحبت كند. حالا بقيه آقاياني كه اسم نوشته‏اند مي‏پرسم كه موافق هستند يا مخالف. آقاي طاهري اصفهاني شما موافقيد يا مخالف؟ طاهري اصفهاني- موافقم) آقاي مكارم شما موافقيد يا مخالف؟- مكارم شيرازي- موافق) آقاي دكتر اوشانا شما موافقيد يا مخالف؟ (دكتر بيت اوشانا- من يك توضيح دارم)، آقاي موسوي تبريزي شما موافقيد يا مخالف؟ (موسوي تبريزي- موافقم)، آقاي دكتر اوشانا شما توضيح‏تان چيست؟ بفرماييد.
دكتر بيت اوشانا- من قبلًا مي‏خواستم از حضور جناب‏عالي تشكر بكنم راجع به بياناتتان نسبت به اقليت‏هاي مذهبي. به طور كلي چه مطلبي كه اينجا فرموديد و چه مطلبي كه تا به حال ضمن نمازهاي جماعت فرموديد و اقليت‏هاي مذهبي را مورد عنايت خود قرار داديد مي‏خواستم‏
                        مشروح مذاكرات قانون اساسى‏جلسه‏67-51، ص: 1783
عرض كنم تا جايي كه من مي‏دانم اين اصل مربوط به اقليت‏هاي رسمي نيست و مستثنا از اقليت‏هاي مذهبي است و اين اصل مربوط به كساني است كه غير مسلمان هستند ولي جزو اقليت‏هايي كه به رسميت شناخته شده‏اند نيستند. پس بنابراين اگر اسم ديني آنها قيد بشود كه غير مسلمان و غير اديان رسمي هستند خيلي بهتر خواهد بود و توضيح كامل‏تري خواهد بود.
رئيس- آقاي طاهري اصفهاني به عنوان موافق بفرماييد؟
طاهري اصفهاني- بسم الله الرحمن الرحيم. همان‏طور كه اشاره كردند در موقعي كه صائبين مراجعه كرده بودند و تقاضايي داشتند اين اصل تنظيم شد ولي اصل از لحاظ صائبين و غير مسلمان‏ها و غير اقليت‏ها عام و خاص و من وجه است و نه نظر به خصوص صائبين دارد و اصلًا ناظر به اقليت‏ها هم نيست. اين از اسلام است. در رابطه با غير مسلمان‏ها چه باطل و چه خارج، تز اسلام را مي‏خواهند معين كنند كه بر طبق اين آيه شريفه كه «لَا يَنْهَاكُمُ اللَّهُ عَنِ الَّذِينَ لَمْ يُقَاتِلُوكُمْ فِي الدِّينِ ... الي آخر» با غير مسلمان‏هايي كه با ما جنگ ندارند و سر جنگ نداريم. و اصلًا اين ربطي به بحث مربوط به اقليت‏ها ندارد و ما بايد با آنها با عدل و قسط رفتار كنيم، علاوه بر اين‏كه ما با آنها سر جنگ نداريم.
رئيس- آقاي دانش‏راد بفرماييد.
دانش‏راد- من توضيحي داشتم كه عرض مي‏كنم. البته اين اصل، اصل خيلي خوبي است. ولي مسائل آن اقليت‏هايي را كه شناخته شده نيستند حل نمي‏كند. مثل صائبين و افراد ديگر مواجه مي‏كنند و ما را در مراجعه به مؤسسات دولتي براي گرفتن شغل نمي‏پذيرند.
رئيس- حقوق انساني شامل آنها هم مي‏شود.
دانش‏راد- حقوق انساني درست است ولي حقوق اشتغال ما فقط شامل آن سه ديني هست كه شناخته شده هستند.
رئيس- يعني مي‏فرماييد آنها انسان نيستند؟
دانش‏راد- چرا. ولي آنها اين‏طور عنوان مي‏كنند كه كارهايي را بايد انجام بدهند كه احتياج به ذكر اين مذاهب نباشد. من به عنوان يك فردي اقليتي كه درد آنها را مي‏شناسم، مي‏خواستم عرض كنم كه چيزي نوشته شود كه حقوق اين اقليت‏هايي را كه شناخته شده نيستند در مراجعه با مؤسسات دولتي و كارهايي كه مي‏خواهند در مملكت انجام بدهند به صورت رسمي شناخته بشود و اين متن، اين مطلب را نمي‏رساند. چون وقتي آگهي مي‏كنند فقط به اين چهار مذهب، اسلام، مسيحي، كليمي و زرتشتي كار مي‏دهند و اگر كسي بگويد كه من پيرو دين صائبي هستم او را نمي‏پذيرند و بايد به يك ترتيبي اين موضوع را روشن كرد تا بتوانند در كارهاي مملكت خدمت كنند.
رئيس- بالاخره اين مفاد آيه قرآن است و عبراتي را هم كه مي‏گوييم اين است كه حقوق انساني آنان را رعايت نمايند. ظاهراً به آنها هم اطلاق مي‏شود و نظرشان را تأمين مى‏كند.
يزدي- در همان موقع كه بحث مربوط به صائبين مطرح بود مشخص شد كه اينها با گروهي از كليميان خواهند بود يا از مسيحيان و يك گروه مستقل مذهبي جدا در مقابل اين دو نمي‏توانند باشند. بنابراين اسم بردن با مسائل تحقيقي- علمي نمي‏سازد و بايد به صورت كلي باشد. نسبت به حقي كه مي‏فرمايد در ادارات، اگر مربوط به قسمتي از كليميان يا از مسيحيان باشند.
                        مشروح مذاكرات قانون اساسى‏جلسه‏67-51، ص: 1784
مطابق اين اصل كه مربوط به اقليت‏ها بود، مي‏توانند وگرنه با اين اصل حقوق انساني‏شان را حفظ كرده‏ايم. بنابراين بيشتر از آن‏چه فقط اسم بياوريم نمي‏تواند باشد.
نايب رئيس- آقاي حجتي فرمايشي داريد بفرماييد.
حجتي كرماني- بعضي از اقليت‏ها هستند كه به نام مذهب هستند ولي در حقيقت مذهب است و شيعه اسماعيليه. اين دو فرقه را كه موجوديت دارند مي‏توان به اسم ذكر كرد.
رئيس- آن بعد خواهد آمد. اصل 1/ 13 براي رأي گرفتن خوانده مي‏شود.
اصل 1/ 13 (اصل چهاردهم)- به حكم آيه شريفة «لَا يَنْهَاكُمُ اللَّهُ عَنِ الَّذِينَ لَمْ يُقَاتِلُوكُمْ فِي الدِّينِ وَلَمْ يُخْرِجُوكُمْ مِنْ دِيَارِكُمْ أَنْ تَبَرُّوهُمْ وَتُقْسِطُوا إِلَيْهِمْ»؛ دولت جمهوري اسلامي ايران و مسلمانان موظفند نسبت به افراد غير مسلمان با اخلاق حسنه و قسط و عدل اسلامي عمل نمايند و حقوق انساني آنان را رعايت كنند اين اصل در حق كساني اعتبار دارد كه بر ضد اسلام و جمهوري اسلامي ايران توطئه و اقدام نكنند.
رئيس- لطفاً رأي بگيريد.
 (اخذ رأي به عمل آمد و نتيجه آن به شرح زير اعلام شد).
رئيس- نتيجه رأي‏گيري را اعلام مي‏كنم: عدة حاضر در جلسه هنگام اخذ رأي پنجاه و سه نفر، تعداد كل آراء پنجاه و سه رأي، موافق پنجاه نفر، مخالف يك نفر، ممتنع دو نفر، بنابراين اصل 1/ 13 با پنجاه رأي موافق تصويب شد. تكبير (حضار سه مرتبه تكبير گفتند).
3- طرح اصل 132
رئيس- اصل 132 مطرح است كه قرائت مي‏شود.
 «اصل 132 نظام مالياتي بايد بر اساس عدالت اجتماعي و قدرت پرداخت مؤديان و تناسب با هزينه‏هاي عمومي باشد هيچ قانوني در ماليات يا عوارض با ماسبق نمي‏شود».
رئيس- آقاي خامنه‏اي شما موافقيد؟ (خامنه‏اي موافقم)، آقاي دكتر ضيايى شما موافقيد يا مخالف؟
دكتر ضيايى- مخالف هستم چون اين موضوع در اينجا نبايد آورده شود و جايش در قوانين مربوط به مجلس شوراي ملي است نه اينجا.
رئيس- آقاي غفوري شما موافقيد يا مخالف؟
دكتر غفوري- درباره عطف به ماسبق مطلبي دارم به عنوان مكمل اين اصل كه اگر فرصت شد مي‏گويم.
رئيس- در حقيقت توضيحي داريد. آقاي پرورش شما نظرتان چيست؟ (پرورش- تذكر دارم)، آقاي رباني شيرازي موافقيد يا مخالف؟
رباني شيرازي- اين هزينه‏هاي عمومي بايد متناسب با ماليات باشد نه اين‏كه ماليات گرفتن متناسب با هزينه باشد. مرتب اگر هزينه‏ها بالا برود از آن طرف ماليات بيشتر گرفته مي‏شود و اين درست نيست چون اين تناسب بايد داير بين اين دو تا باشد.
دكتر آيت- مخارج را بايد در نظر گرفت و به اندازه‏اش ماليات گرفت.
                        مشروح مذاكرات قانون اساسى‏جلسه‏67-51، ص: 1785
رئيس- آقاي مشكيني شما چه نظري داريد؟ (مشكيني- تذكري دارم)، آقاي كياوش شما نظري داريد؟ (كياوش- تذكر دارم)، اجازه بفرماييد اول موافق و مخالف صحبت كنند و به تذكرات رسيدگى بشود. آقاي دكتر ضيايى به عنوان مخالف صحبت مي‏كنند و بعد تذكرات بررسي بشود. آقاي دكتر ضيايى به عنوان مخالف صحبت مي‏كنند، بفرماييد.
دكتر ضيايى- من فقط يك مطلب كوتاهي دارم موضوع مربوط به ماليات، جايش اينجا نيست چون وضع ماليات و اين‏كه متناسب با درآمد عمومي باشد از وظايف مجلس شوراي ملي است نه اين‏كه در قانون اساسي آورده بشود و در پيش‏نويس‏هايي كه چه از ايران و چه از كشورهاي ديگر به اينجا رسيده است، نشان مي‏دهد كه نظام مالياتي در قانون اساسي ذكر نشده است و دولت بايد بودجه‏اش را از غير ماليات تنظيم كند چون هر چه قدر دولت مالياتش را اضافه كند ملاكي نمي‏بينم. اگر آقايان موافق يك وجه شرعي را ارائه بدهند ممكن است من قانع شوم.
رئيس- آقاي خامنه‏اي به عنوان موافق بفرماييد.
خامنه‏اي- اول اجازه بفرماييد آقايان اشكالات و تذكراتشان را مطرح بفرمايند تا بعد من توضيح عرض كنم.
رئيس- بسيار خوب آقاي غفوري توضيحات‏تان را بفرماييد.
دكتر غفوري- يك وقت است كه يك قانوني از قبل وجود ندارد و يك قانوني تازه وضع مي‏شود. اين عطف ما به سابق است كه يك قانوني تازه وضع مي‏شود. اين عطف به ماسبق نمي‏شود و از زمان وضع به بعدش اثر دارد. ولي يك وقت يك قانون سابقي هست و يك قانون لاحقي هم وضع مي‏شود. در اينجا عطف به ماسبق نشدن يك شرطي دارد و تمام مكتب‏هاي حقوقي چه در قسمت جزا و چه در قسمت امور مدني اين را رعايت مي‏كنند كه عطف به ماسبق در صورتي است كه اين قانون بعدي شديدتر از آن قانوني قبلي باشد ولي چنان‏چه اين قانون بعدي سبك‏تر باشد به نفع مؤدي يا متهم، در اينجا قانون سبك‏تر را مي‏گيرد اين است كه پيشنهاد مي‏شود كه نوشته شود «مگر در صورت وجود تخفيف يا عفو» يعني اگر قانون بعدي تخفيف يا عفو دارد همين قانون بعدي اجرا شود. بنابراين آن قانون قبلي كه سنگين‏تر بوده اجرا مي‏شود يعني به اين صورت اجرا مي‏شود كه به نفع مؤدي باشد. اگر قانوني سبك‏تر است آن اجرا مي‏شود و اگر قانون بعدي سبك‏تر است اين اجرا مي‏شود. خلاصه آن قانوني اجرا مي‏شود كه به نفع مؤدي يا متهم است. اين معني عطف به ماسبق است كه آقاي خامنه‏اي هم ممكن است توضيح بدهند.
رئيس- آقاي پرورش تذكر شما چيست؟ بفرماييد. (پرورش- توسط آقايان ديگر گفته شد) آقاي عضدي بفرماييد.
عضدي- من عرض كنم كه من موافق با اين اصل هستم. منتها يك نكته‏اي بود كه در اصل قبلي بود و من در اينجا نمي‏بينم و آن ناظر به اين است كه ماليات‏ها تصادفي باشد يعني هر كس كه از امكانات و خدمات جامعه بيشتر بهره‏مند مي‏شود. حالا مواهب طبيعي را كه نداريم بايد ماليات بيشتري بپردازد و در اينجا بايد تصريح بشود كه هر كسي كه از امكانات و خدمات جامعه بيشتر برخوردار مي‏شود بايد ماليات بيشتري بپردازد.
رئيس- البته اين مطلب شما رأي نياورد. (عضدي- مواهب طبيعي رأي نياورد).
آقاي آيت بفرماييد.
                        مشروح مذاكرات قانون اساسى‏جلسه‏67-51، ص: 1786
دكتر آيت- اگرچه نمي‏دانم اين خمس و زكات و اينها را ماليات حساب مي‏كنيم يا نمي‏كنيم كه البته در آن مورد، ما قوانيني از نظر اسلام داريم كه بايد اجرا شود يعني آنهايي كه حق‏شان را نداده‏اند بعضي اوقات تا سي و شش درصد از آنها گرفته مي‏شود و منظور من اين قانوني ندارد و از مجلس نگذشته اين تذكر لازم بود چون اين موضوع فقط در مورد ماليات به معناي اخص، مفهوم آن است نه وسيع، آيا به طور كلي بايد عطف به ماسبق بودن را از بين ببريم.
عضدي- ضمناً من مي‏خواستم اين مطلب را عرض كنم كه عطف به ماسبق بودن در اينجا ضرروي است.
دكتر آيت- بله، چون براي تعديل ثروت هم ممكن است ما ماليات‏هايي را وضع كنيم و اگر اين عطف به ماسبق نباشد بهتر است.
رئيس- خوب نظر شما اين است آقاي مشكيني بفرماييد.
مشكيني- در آينده كه ان شاءالله ممكن است دولت صد در صد اسلامي بشود، اين ماليات منطبق مي‏شود با همان ماليات شرعي كه همان حقوق شرعي است و لذا اينجا بهتر است. طوماري آورده بشود كه به طور موجه شامل بشود، پيشنهادم اين است كه اين طور نوشته شود «بر اساس عدالت اجتماعي و طبق موازين اسلامي» اين جمله اضافه شود.
رئيس- آقاي كياوش بفرماييد.
كياوش- در صدر اصل اشكالي نيست ولي در ذيلش كه نوشته شده است «متناسب با هزينه‏ها باشد». فكر نمي‏كنم درست باشد چون ماليات‏ها را بر اساس درآمد اشخاص مي‏گيرند و كار به هزينه‏هاي مملكتي ندارد و دوم اين‏كه همان‏طور كه آقاي مشكيني فرمودند انواع ماليات‏ها مشخص بشود تا بدانيم ماليات‏هاي شرعي هم شامل اينها مي‏شود و يا نه و ديگر اين‏كه گيرندگان اين ماليات‏ها چه شرعي و چه غير شرعي چه مراجعي هستند؟
رئيس- آقاي كرمي بفرماييد.
كرمي- عرض مي‏شود كه اين جمله «و متناسب با هزينه‏هاي عمومي» بايد حذف شود و نوشته شود نظام مالياتي بايد بر اساس عدالت اجتماعي و قدرت پرداخت مؤديان باشد» اگر غير از اين باشد من رأي نمي‏دهم.
رئيس- آقاي مكارم بفرماييد.
مكارم شيرازي- عرض بنده اين است كه اگر به اين صورت باشد كه هيچ قانوني در وضع ماليات يا عوارض جديد عطف به ماسبق نمي‏شود بسياري از اين اشكالات حل مي‏شود چون شامل بخشودگي‏هاي مالياتي نمي‏شود و فقط وضع عوارض و ماليات جديد را شامل مي‏شود و خيلي از اين مشكلات را هم كه آقايان مي‏گيرند برطرف مي‏شود و معلوم هم هست كه مربوط به خمس و زكات نيست.
رئيس- آقاي خزعلي بفرماييد.
خزعلي- اينجا نوشته شده «اين نظام مالياتي بايد بر اساس عدالت اجتماعي باشد» اين عدالت يا نظر دارد بر هزينه‏هاي عمومي يا نظر دارد بر قدرت پرداخت مؤديان و در آن مطلب جداگانه‏اي نيست. ثانياً عدالت اجتماعي هدف است و نبايستي در اينجا در
                        مشروح مذاكرات قانون اساسى‏جلسه‏67-51، ص: 1787
رديف آن دو قرار داده بشود و لذا پيشنهاد مي‏كنم كه اينجا اين طور نوشته شود «بر اساس عدالت اجتماعي نظام مالياتي بايد متناسب با قدرت پرداخت مؤديان و متناسب با هزينه‏هاي عمومي باشد». عدالت اجتماعي را نبايد در رديف آن دو قرار داد چون به صورت شعار در مي‏آيد» دو مورد بعدي هست كه داراي مفاد قانوني است.
رئيس- خود من هم چون وقت گرفته بودم عرض مي‏كنم كه با آن ذيل مخالف هستم. (مكارم- دليل‏تان را بفرماييد). چون همه چيز در قانون اساسي نبايد آورده شود. آقاي رشيديان بفرماييد.
رشيديان- من هم با آن ذيل مخالفم به اين دليل كه ممكن است با آن اصلي كه قبلًا تصويب شده است و گفته شده است كه «تمام ثروت‏هايي كه از طريق ربا و احتكار جمع مي‏شوند تنافي پيدا كند. اين مسأله و مطلب ديگر اين‏كه اين جمله: و متناسب با هزينه‏هاي عمومي باشد» حتماً لازم است زيرا كه دولت اسلامي بايستى بر اساس هزينه‏هاي خودش ماليات بگيرد.
رباني شيرازي- من يك پيشنهاد دارم و آن اين است كه به جاي آن، «تناسب با هزينه‏هاي عمومي» نوشته شود «متناسب با درآمد باشد».
رئيس- هزينة عمومي لازم را بايد دولت ماليات بگيرد. آقاي خامنه‏اي به عنوان موافق صحبت مي‏فرمايند.
خامنه‏اي- بسم الله الرحمن الرحيم؛ اين سه تا قيد كه اينجا هست چون به كلمة عدالت اجتماعي برادر خزعلي اخيراً اشاره كردند من به ترتيب عبارات مي‏پردازم. در ضمن آن اعتراضات برادران هم جواب داده مي‏شود. اين اصطلاح عدالت اجتماعي و مطابقت ماليات‏ها يك بحث عمومي است در تمام كتب حقوقي كه خيلي از آنها هم ترجمه شده است وقتي راجع به حقوق ماليه بحث مي‏كنند مي‏بينيم كه يك نرخ شاه عباسي است و بحث مفصلي دارد كه آيا ماليات بايد بر چه معياري شود؟ معيار را عدالت اجتماعي مي‏گذارند و اين يك حكم كلي است و همان طور كه فرمودند شامل قدرت پرداخت و اينها هم مي‏شود ولي منحصراً همان لفظ تنهاي عدالت اجتماعي نيست غير از اين‏كه قدرت پرداخت هم جزو عدالت هست چون مبتني بر مباحثي است كه شده و آنهايي كه در اين رشته آشنا هستند. بنابراين تمام موازين بين‏المللي كه با عدالت اجتماعي و قدرت پرداخت تعادل بين درآمد و نسبت مشاركت مردم در پرداخت هزينة دولت يعني هزينه‏هاي عمومي ارتباط دارد، در اين عدالت اجتماعي نهفته است. بنابراين وقتي مي‏گوييم بر اساس عدالت اجتماعي، آن كلي را قبول كرده‏ايم كه هم در اسلام هست و هم يك چيزي است كه نرخ شاه عباسي است.
رئيس- البته رژيم شاهنشاهي ديگر ور افتاده است.
خامنه‏اي- منظور رژيم شاهنشاهي نيست، نرخ شاه عباسي كه مي‏گوييم يعني نرخ ثابتي كه جنبة حقوقي و عمليش بحث شده است، قدرت پرداخت مؤدي از اين باب در اين اصل گذاشته شده كه خودش را صورت بدهد و به آن نسبت بين افراد يا استان‏ها به ترتيبي كه سابق بود تقسيم كنند. اين تحميلاتي مي‏شود براي اين‏كه شخصي كه درآمد كمتري دارد با شخصي كه درآمد بيشتري دارد. چون هر دو يك انسانند، يك فردند، اگر به طور برابر بخواهند بپردازند همان عدالت در
                        مشروح مذاكرات قانون اساسى‏جلسه‏67-51، ص: 1788
ضمنش نيست. ولي گاهي قدرت پرداخت هم ندارد يعني دولت در مقابل دريافت به اشكال بر مي‏خورد، بنابراين قدرت پرداخت را در نظر مي‏گيرند براي اين‏كه ماليات بايد با توجه به «و نظرت الي ميسره» باشد يسر آن هم در نظر گرفته شود. نكته‏اي كه آقاي عضدي راجع به تصاعدي فرمودند، مسأله تصاعدي يك نظريه است. در ماليات‏ها يعني يك عده با آن مخالف و يك عده با آن موافق هستند». چرا كه موافقت كردن در تصاعد يعني به نسبت معين ماليات هم دو برابر يا سه برابر مي‏شود، مثلًا تا يك ميليون تومان درآمد يك برابر و اگر دو ميليون شد دو برابر نباشد، چهار باب باشد. به اين نسبت تصاعد فقط درآمد قبول شده است يعني در ثروت‏ها، دارايي‏ها و ارث و امثال اينها ماليات تصاعدي نيست و وقتي ما دقت بكنيم مي‏بينيم كه فلسفة حكيمانه دارد و قابل وضع است چون قدرت پرداخت دارد. كسي كه درآمدزياد دارد و از او ماليات تصاعدي هم مي‏شود گرفت و اگر نه كسي كه ارثي به دستش رسيده به صرف اين‏كه دو برابر گيرش آمده، چهار برابر به عنوان تصاعدي از او ماليات بگيرند. اين درست نيست (عضدي تصاعدي يعني چه؟) تصاعدي يعني اين‏كه تا يك مقداري يك باشد و از آن مقدار بالاتر دقيقاً بشود دو و از آن بالاتر سه نشود، بشود چهار و بعد شانزده همين طور به ترتيب هندسي اضافه شود و نه به ترتيب حسابي.
 «تناسب با هزينه‏هاي عمومي» هزينه‏هاي عمومي در مقابل درآمدهاي عمومي دو تا اصطلاح ماليات است. درآمدهاي عمومي پول‏هايي است كه دولت به دست مي‏آورد. قسمت اعظمش ماليات است و قسمتي هم چيزهايي است كه به عناوين مختلف مثل نفت و امثال آن تحصيل مي‏كند. درمقابل، دولت عهده‏دار اداره يك مملكت است كه اين مملكت مخارجي دارد. مجموعه مخارج عمومي و غير فردي افراد را هزينه‏هاي عمومي مي‏گويند، مخارج دولتي هم مي‏توانيم بگوييم و اين مخارج دولتي را مسلماً مردم بايد تأمين كند. در درجه اول با پرداخت ماليات است كه به صورت‏هاي غير از خمس و زكات، خراج و انواع ديگر پيش‏بيني شده است و هزينه‏هاي عمومي گاهي از طريق فروش و بعضي از اموال دولت خدماتي مثل پست و غيره تأمين مي‏شود ولي عمدة هزينه‏هاي عمومي دولت را ماليات‏ها تأمين مي‏كنند و اين تناسبي كه ما گفتيم معنايش اين است كه دولت ماليات را بر اساس هزينة ضروري كه مجلس به نام بودجه تصويب مي‏كند. اين بودجه همان هزينه دولتي است، دولت و مجلس به نام بودجه كه بيش از آن ماليات وضع نكند همان هزينه دولتى است، دولت و مجلس و ملت تصويب مي‏كنند كه بدهند و مقداري پول بگيرد كه خرج مي‏كند و يا خرج كرده است متناسب با هزينه‏هاي عمومي باشد، نه اين كه ماليات بگيرد و هر مقدار از ماليات بگيرد آن را خرج كند. آن مقداري كه صرفاً لازم هست با رعايت صرفه‏جويي‏ها صورت مي‏دهد و همان را مي‏گيرد. اشكالاتي كه شده بود فرمودند جاي آن در قانون اساسي نيست. در قوانين اساسي مختلف ما كه مقيد نبوده‏ايم اصلي هم كه شما گذاشته‏ايد تأثيرش از اين به مراتب در قوانين بعدي كمتر بوده است اين يك قانون مادر است يعني قانون مالياتي ما در آينده بايد در همين سه يا چهار عنصر محدود بشود يعني هيچ موقع از اين حد نمي‏توانند قوانين مالياتي آينده را نسبت به نرخ مالياتي، يعني درصدي كه مي‏گيرند (تصاعدي باشد يا نباشد) بيشتر كنند. وجه شرعي كه فرموديد، شما اگر قبول بفرماييد كه دولت، دولت اسلامي است مخارج حكومت اسلامي را مردم بايد بپردازند. اين خيلي ساده‏
                        مشروح مذاكرات قانون اساسى‏جلسه‏67-51، ص: 1789
است. ولي مي‏تواند مخارجش را به زور بگيرد. اگر گزمه‏اي را شما آورديد و گفتيد از منطقه و محل من حفاظت كن خرجت را مي‏دهم و نداديد آن مقداري را كه حقش هست جايز است استيفا كند چون شما به او بدهكاريد. حالا اينجا كه اين حرف‏ها نيست. بحمدالله ولايت، ولايتي است كه حكم، حكم امام است و قانون هم حاكم است و آنها طوعاً ماليات را مي‏پردازند. اجباري نيست وجه شرعي و هم اگر هيچ چيزي نداشته باشيم رضاي ما از طريق امضاي وكلاي ما كافي است. فرمودند عطف به ماسبق نشدن در قوانيني است كه اگر عطف به ماسبق بشود نسبت به مكلف تحميل مي‏شود. اما اگر عطف به ماسبق شدن به نفع مكلف باشد اشكالي ندارد. ما عطف به ماسبق نبايد بكينم براي اين‏كه هر عقابي بايد به موجب بياني باشد كه شده تنها يك جا عطف به ماسبق را در جاهاي ديگر حقوقدان‏ها تجويز مي‏كنند و آن در قوانين شكلي دادرسي است. براي اين‏كه رسيدگي به جرم يك نفر كه متهم هست با توجه به اصل برائت و اصل تفسير كردن قانون كيفري كه من حالا اين را نمي‏خواهم بگويم در اسلام هست. ولي حقوقدان‏ها اين را قبول كرده‏اند كه قوانين كيفري بايد طوري تفسير بشود كه اگر تفسير مي‏شود كه به نفع متهم باشد و فكر مي‏كنم در تناسبي با همان اصل برائت است. بنابراين در قوانين شكلي گرفته‏اند عطف به ماسبق نمي‏شود مگر تخفيفاً لمتهم آنجايي كه اين عطف به ماسبق به نفع متهم باشد. يعني صرفاً حقوق‏دان‏ها در قوانين دادرسي كيفري اين را قبول كرده‏اند. اينجا هم چرا گفتيم عطف به ماسبق نمي‏شود؟ عرض كنم منظور اين نيست كه ما نمي‏توانيم برخلاف قوانين گذشته قانون وضع كنيم خوب ما هر سال مي‏توانيم قوانين مالياتي را عوض كنيم. منظور اين است كه اگر به موجب قوانين مالياتي سال 58 بنده مكلف شدم يك مقداري پرداخت كنم به موجب قوانين آخر اين سال بنده تكليف اولم عوض نشود، يعني كمتر يا بيشتر به صرف اين‏كه قانون وضع شده مثل حكم شرعي كه مختص بالغ بشود مكلف است و به گردنش مي‏آيد. اين مردم مكلفند به پرداخت آن ميزاني كه قانونش را مجلس گذشته است. اگر بنا باشد من خودم را مكلف ندانم كه تا آخر سال اين مبلغ را بپردازم يا بيشتر، اشكلات مالياتي پيش مي‏آيد. يعني بنده ماليات را نمي‏دهم ببينم چه مي‏شود. مثل همين قضية مستأجرين كه ما ديده‏ايم خانه را اجاره نمي‏دهند كه ببينند بعد چه مي‏شود. مستأجر هم تخليه نمي‏كند ببيند بعد چه مي‏شود. براي اين‏كه تزلزل در قوانين باعث تزلزل در اجرا مي‏شود بايد آن شخصي كه به او ماليات واجب شده بداند كه ماليات را بايد بپردازد ولو اين‏كه قانون كمترش بكند و بداند كه از اين بيشتر از او نمي‏گيرند، ولو قانون بعدي اين ماليات را بيشتر بكند. بنابراين حكمي كه به يك نفر توجه پيدا كرده، مؤدي ايراني بايد بداند كه همين است و عطف به ماسبق يعني قوانين بعدي نسبت به حكم قانوني فعلي تغييري به ضرر استفاده كننده نمي‏دهند. (تهراني- اين را چند بار فرموديد) (دكتر آيت- بله تكرارش ديگر لازم است) يكي هم موازين اسلامي بود كه فكر مي‏كنم اين جوابش معلوم باشد. براي اين‏كه موازين اسلامي در مجموعه رعايت شده است و اينجا هم وقتي كه ولي حاكم باشد چه ماليات‏هاي اسلامي را بگذارند و چه به اختيار خود آنها و تراضي اينها يك چيزي را وضع كنند، اسلامي است و مباينت ندارد.
رئيس- از باب اين‏كه ديگر كميسيون مشتركي نداريم كه اصول برگردد و به صورت ديگر دو مرتبه به جلسه علني بيايد، ان شاءالله امروز بتوانيم كارمان را تمام بكنيم. من به نظرم‏
                        مشروح مذاكرات قانون اساسى‏جلسه‏67-51، ص: 1790
مي‏رسد كه اصل را اين جور مي‏نويسيم:
 «نظام مالياتي بايد با قدرت پرداخت مؤديان و هزينه‏هاي عمومي لازم متناسب باشد».
همين اندازه كافي است. بقيه‏اش را حذف كنيم چون زيادي است.
مكارم شيرازي- عدالت اجتماعي چه عيبي دارد؟ ذيلش را بزنيد، صدرش باشد.
رشيديان- بنويسيد هزينه‏هاي عمومي لازم.
دكتر آيت- هزينه‏هاي عمومي هميشه لازم است، حكومت اسلامي كه نمي‏خواهد بدزدد.
رباني املشي- اگر فكر مي‏كنيد با بودن ذيل اين اصل رأي مثبت به اندازه‏اي كه تصويب شود نمي‏آورد آن را حذف كنيد.
رحماني- امكانات دولت را قيد كنيد، شايد يك وقت دولت وضعش طوري بود كه نخواست ماليات بگيرد.
رئيس- اصل را براي رأي گرفتن مي‏خوانيم:
 «اصل 132: نظام مالياتي بايد بر اساس عدالت اجتماعي و قدرت پرداخت مؤديان و تناسب با هزينه‏هاي عمومي لازم باشد».
رئيس- لطفاً با ورقه رأي بگيريد.
 (اخذ رأي به عمل آمد و نتيجه آن به قرار زير اعلام شد).
رئيس- عده حاضر در جلسه موقع رأي‏گيري پنجاه و هفت نفر، تعداد كل آراء پنجاه و هفت رأي، موافق چهل و چهار نفر، مخالف دو نفر، ممتنع يازده نفر، بنابراين رد شد.
4- طرح اصل 1/ 17
رئيس- اصل 1/ 17 قرائت مي‏شود.
 «اصل 1/ 17 در امور مهم كه به سرنوشت كشور و مسائل بسيار مهم اقتصادي، سياسي و اجتماعي مربوط باشد. اعمال قوة مقننه ممكن است از راه همه‏پرسي و مراجعه مستقيم به آراء عمومي بايد به تصويب دو سوم نمايندگان مجلس شوراي ملي باشد.»
رئيس- «باشد» آخر اصل را «برسد» بكنيد بهتر است.
صافي- اگر قوانين هم برخلاف موازين اسلام باشد در اين مجلس درست بشود اين ماده‏اي كه توجه كرده بوديد به آيه «لَا يَنْهَاكُمُ اللَّهُ عَنِ الَّذِينَ لَمْ يُقَاتِلُوكُمْ فِي الدِّينِ ...» اين ماده با احكام ارتداد مخالفت صريح دارد، نمي‏شود كه مجلس چيزي غير از آن تصويب كند و اگر تصويب كرده باشد بايد برگردد.
رئيس- آقاي صافي فرمايش حضرت عالي مربوط به اين اصل سابق است و به اصلي كه مطرح است مربوط نيست. اصل چهارمي كه ما تصويب كرده‏ايم تا آخر قانون اساسي براي ما كافي است.
مكارم شيرازي- در سطر اول اين اصل دو تا كلمه «مهم» هست كه يكي از آنها را حذف كنيد.
رئيس- بسيار خوب، دو مرتبه اصل را مي‏خوانم.
                        مشروح مذاكرات قانون اساسى‏جلسه‏67-51، ص: 1791
 «اصل 1/ 17 در امور مهمي كه به سرنوشت كشور و مسائل بسيار مهم اقتصادي، سياسي و اجتماعي مربوط باشد، اعمال قوة مقننه ممكن است ...»
نمايندگان- ممكن است.
رئيس- در نوشتة ما با خط چاپي ممكن است هم دارد. «اعمال قوةمقننه از راه همه‏پرسي و مراجعه مستقيم به آراء صورت مي‏گيرد». درخواست مراجعه به آراء عمومي بايد به تصويب دو سوم نمايندگان مجلس شوراي ملي برسد». آقاي هاشمي‏نژاد نظر شما نسبت به اين اصل چيست؟ (هاشمي‏نژاد- من تذكري دارم كه عرض مي‏كنم). مسائل مملكت مربوط به مجلس شوراي ملي است. حالا اگر خود مجلس بگويد اين مسأله خيلي مهم است مي‏خواهيم به رفراندوم بگذاريم چه مي‏شود؟ آقاي طاهري گرگاني شما مخالف هستيد؟ (طاهري گرگاني- مخالف به آن صورت نيستم، تذكر دارم)، آقاي يزدي شما چه نظري داريد؟ (يزدي- تذكر دارم)، آقاي مكارم شما نظرتان چيست؟ (مكارم شيرازي- تذكر دارم)، آقاي قريشي بفرماييد (قريشي- من هم تذكر دارم)، آقاي رباني شيرازي شما چه نظري داريد؟
رباني شيرازي- اين يك اصل مبهمي است. معناي اين اصل گرچه روشن نيست، فقط براي قوه مقننه فردا موجب بحث مي‏شود كه بيافتند به جان يكديگر، او بگويد مهم است و ديگري بگويد غير مهم است.
رئيس- آقاي موسوي تبريزي نظر شما چيست؟ (موسوي تبريزي- من موافقم)، آقاي رشيديان نظر شما چيست؟ (رشيديان- عرض كنم، امور مهم چيست؟) آقاي فوزي نظر شما چيست؟ (فوزي- همان اشكالى كه آقاي رباني فرمودند)، آقاي مشكيني چه نظري شما داريد؟ (مشكيني- تذكري دارم)، آقاي دكتر آيت نظر شما چيست؟ (دكتر آيت- هم تذكر و هم پيشنهاد دارم)، آقاي عضدي نظر شما چيست؟ (عضدي- من با اين اصل موافقم) آقاي هاشمي‏نژاد بفرماييد.
هاشمي‏نژاد- عرض كنم كه اينجا دو مسأله مطرح است. يكي اصل كار كه وقتي در يك كشوري نظامي شكل گرفت، مجلس شوراي ملي تشكيل شد و به خصوص با توجه به اين‏كه مملكت هيچ وقتي نمي‏شود كه مجلس شوراي ملي و قوة مقننه نداشته باشد. بنابراين اين‏كه براي مهم اقتصادي و سياسي به آراء عمومي مراجعه كنند. چنين چيزي هم قاعده‏اش اين است كه به همين مجلسي كه منتخب مردم‏اند يا نمايندگان مردم‏اند، مراجعه كنند. مراجعه به آراء عمومي غالباً در مورد قانون اساسي و يك چيزهايي مشابه اينها است، بقيه كارها به عهدة مجلس است. اضافه بر اين اصلًا اين عناوين، عناوين كاملًا مبهمي است و مسائل مهم سياسي و اجتماعي و اقتصادي مشخصي نيست كه چه هست و چه نيست، اگر اين مجلس مورد اعتماد نيست و فردا ممكن است در آن دستي ببرند و بتوانند يك مسأله را مهم و يا غير مهم بكنند و يا مسأله مهم را غير مهم جلوه بدهند و بعدش هم اگر بنا شود باز بيان بشود مايه فرهنگي مفصل مهمي است و بخش زنده علمي و فرهنگي جامعة ماست و اگر ما در مسائل اقتصادي و سياسي و اجتماعي نيازي به همه‏پرسي داريم، در مسائل مهم فرهنگي به طريق اولي اين نياز مطرح است، به هر حال در كل، اگر اين اصل به اين صورت طرح بشود آن كلمات مبهم است و فرهنگي هم بايد به آن اضافه شود.
رئيس- آقاي طاهري گرگاني بفرماييد.
                        مشروح مذاكرات قانون اساسى‏جلسه‏67-51، ص: 1792
طاهري گرگاني- در اين اصل دو مورد مي‏توانيم تصور كنيم كه بخواهند همه‏پرسي كنند. يك وقتي است فرضاً مملكت در محاصرة اقتصادي قرار گرفته است، مشكلاتي پيش مي‏آيد و نمايندگان نمي‏خواهند اعتبار خودشان را از دست بدهند و در يك همچو جايي ممكن است به همه‏پرسي راضي بشوند و خوب در اين صورت دو سوم مجلس بايد تصويب كند. (اكثريت هر چه باشد) در اين جور موارد وقتي شما به نمايندگان مجلس بگوييد، نمايندگان مجلس حاضر نيستند زير بار اين مطلب بروند كه همه‏پرسي بشود، مي‏خواهند خودشان قضاوت كنند براي اين‏كه اين كار به دست خود نمايندگان مجلس شوراي ملي نباشد، مراجعه به همه‏پرسي لازم مي‏شود. بنابراين اگر شما به مجلس واگذار كرديد فايده‏اي نخواهد داشت.
رئيس- آقاي يزدي شما مطلبي داشتيد؟
يزدي- راجع به مسأله اول در امور مهم، عبارت بايد به اين صورت باشد كه در مسائل بسيار مهم سياسي و اقتصادي و اجتماعي كه به سرنوشت كشور مربوط مي‏شود تا آخر، مطلب دوم اين است كه در اختيار تعدادي از نمايندگان گذاشته شده است كه با تصويب دو سوم نمايندگان به اين صورت صحيح نيست بلكه بايد بگوييم حدودش را قانون معين مي‏كند. آن وقت نمايندگان بر اساس آن حدود؛ حق درخواست رفراندوم را داشته باشند و الا اين هميشه در نوسان خواهد بود. در يك مسأله‏اي ممكن است دو سوم نمايندگان درخواست رفراندوم بكنند. در شبيه اين ممكن است باز آن تعداد حاصل نشود يعني ضابطة مشخصي نمي‏تواند داشته باشد پس پيشنهاد مي‏كنم نوشته شود، «حدود آن را قانون معين مي‏كند» به جاي جملة آخر كه درخواست مراجعه به آراءعمومي با تصويب دو سوم است.
رئيس- آقاي مكارم شما مطلبي داشتيد؟
مكارم شيرازي- عرض بنده اين است كه مراجعه به آراء عمومي يك حق طبيعي مردم است و اصلًا احتياج به قانون ندارد و ما نه مي‏توانيم محدودش كنيم و نه مي‏توانيم نفيش كنيم. آراء عمومي است و شما مقيدش به مهم كرده‏ايد. مفهومش اين است كه غير مهمش نمي‏توانيم در حالي كه مراجعه به آراء عمومي هميشه راهش باز است. اين از نظر وضع خارج از نظر شرعي هم بايد هميشه با نظارت مذهبي انجام بشود. حالا يا شوراي نگهبان يا هر مرجع ديگري.
رئيس- پس آقاي مكارم شما با اين اصل مخالف هستيد؟ (مكارم- بله؛ مخالفم)، آقاي قريشي بفرماييد.
قريشي- تذكر اين است كه ما با وجود اين اصل در اينجا به وجود نمايندگان مجلس احتياج نداريم.
رئيس- آقاي موسوي تبريزي بفرماييد.
موسوي تبريزي- بنده يك سؤال دارم و آن اين است كه در اين اصل نوشته شده «در امور مهم كه به سرنوشت كشور و مسائل بسيار مهم اقتصادي، سياسي و اجتماعي مربوط است» مگر ما خط سيرش را در كليات قانون اساسي معين نكرده‏ايم كه نياز به مراجعه به آراء مستقيم مردم باشد؟ اگر در قانون اساسي كلياتي راجع به اقتصاد داريم به سياست مملكت چه داخلي،
                        مشروح مذاكرات قانون اساسى‏جلسه‏67-51، ص: 1793
و چه خارجي راجع به اموري كه امور اجتماعي مملكت است كلياتي را داريم. براي همين قانون با حفظ قانونيتش، با حفظ روح آن خود مجلس شوراي ملي نقشه مي‏كشيد براي مسائلي كه در قانون اساسي ما ذكر نشده است. اگر به آراء عمومي مراجعه كنند، فايده ندارد، همان مجلس شوراي ملي كافي است.
رئيس- آقاي رشيديان شما مخالفيد يا موافق؟
رشيديان- بنده عرض كردم كه اين امور مهم باعث كشمكش ميان نمايندگان مي‏شود كه چه موضوعي مهم است و موضوع غير مهم كدام است.
رئيس- آقاي فاتحي بفرماييد.
فاتحي- عرض شود كه اينجا چند مسأله مطرح است. يكي فرض اين است كه آيا كشور سرپرست دارد، آيا رهبر دارد و در اين مواقع به همه‏پرسي بايد مراجعه شود و بايستي با اجازه و يا تقاضاي رهبر باشد و مسائلي باشد كه مجلس شوراي ملي از حل آن عاجز باشد تا كه به طور مستقيم به آراء عمومي مراجعه شود.
رئيس- آقاي مشكيني بفرماييد.
مشكيني- كلمه فرهنگي اضافه شود.
دكتر آيت- بنده معتقدم كه در آخر بنويسيم «به تصويب دو سوم نمايندگان مجلس شوراي ملي و شوراي نگهبان و تأييد رهبر باشد» در ضمن به آخرش اضافه كنيم «بعضي موارد را كه نمي‏شود به رفراندوم مراجعه كرد از قبيل مذهب و دين ...»
رئيس- آقاي دكتر نوربخش شما بفرماييد.
دكتر نوربخش- من موافقم منتها يك تذكر دارم و آن اين است كه در رفراندوم دو مسأله بيشتر مي‏آيد، يك وقت است كه يك موضوعي پيش مي‏آيد كه در قانون اساسي پيش‏بيني نشده و نمايندگان مجلس حاضر نيستند تصميم بگيرند و مسؤوليت خودشان را در حدود قانون اساسي مي‏دانند اين يك مورد، يك مورد ديگر هم پيش مي‏آيد كه يك مسأله به قدري اهميت دارد كه خود مردم بايد تصميم بگيرند.
سبحاني- يك مقدار از اشكالاتش را جواب دادند مراجعه به آراء مردم يعني به خاطر اين‏كه نمايندگان مي‏خواهند مسؤوليت را از خودشان سلب كنند و متهم نشوند.
دكتر نوربخش- اين مسأله‏اي است كه ممكن است كه در قانون اساسي پيش‏بيني نشده باشد و مسأله دوم فرض بفرماييد يك موردي پيش مي‏آيد كه آقاي رشيديان عنوان كردند اهميت خيلي خاص دارد. البته همچون چيزي عينيت ندارد فرض بفرماييد مردم بين مسائلي قرار مي‏گيرند كه آيا استقلال يا وابستگي با شكم ياآزادي‏شان مي‏خواند. در اينجا مثلًا هيچ كس حاضر نيست. زيرا محاصره اقتصادي پيش مي‏آيد، نه نمايندگان مجلس در اين مورد حاضرند تصميم بگيرند و نه رياست جمهوري، از مردم سؤال مي‏كند كه‏اي مردم شما بين اين دو تا كدام را مي‏خواهيد؟ در اين موارد همه‏پرسي پيش مي‏آيد كه هيچ مرجعي حاضر نيست مسؤوليتي را قبول كند.
رئيس- آقاي مراغه‏اي شما موافق هستيد يا مخالف؟
مقدم مراغه‏اي- بنده خواستم توضيحي بدهم عرض كنم، در كشورهايي كه اصل حاكميت مردم را قبول دارند و آن از طريق نمايندگاني اعمال مي‏شود، در بعضي موارد بين قوايي كه منتخب‏
                        مشروح مذاكرات قانون اساسى‏جلسه‏67-51، ص: 1794
مردم هستند اختلاف پيدا مي‏شود. معمولًا در آنجا است كه به اصل ريشه قدرت يعني رأي مردم مراجعه مي‏شود. آن وقت است كه به آراءعمومي مراجعه مي‏كنند وگرنه همان‏طوري كه آقاي قريشي هم خودش مراجعه بكند. اين در صورتي است كه بين رئيس‏جمهوري و مجلس، تعدادي پيدا شود، چون مجلس منتخب مردم است و رئيس‏جمهور هم منتخب مردم است و بعد از اصلي كه خود مردم باشد يعني به آراء عمومي مراجعه مي‏كنند كه بدانند كدام طرف را تأييد مي‏كنند. بنده فكر مي‏كنم با اين ترتيبي كه پيش‏بيني شده ديگر اين اصل اينجا ضرورتي ندارد.
رئيس- آقاي عضدي بفرماييد.
عضدي- بسم الله الرحمن الرحيم، عرض كنم راجع به اين موضوع آقاي دكتر نوربخش به عنوان موافق صحبت كرد و آن نكته‏اي را كه مي‏خواستم توضيح بدهم ايشان توضيح دادند آن‏چه آقاي مهندس مراغه‏اي فرمودند مثلًا پيش مي‏آيد ادعاي اراضي كشور در يك مورد خاصي با مسائل مهم سرمايه‏گراي كشور در خارج با سرمايه‏گذاري خارجي‏ها در داخل كه ضمناً ممكن است استقلال اقتصادي ما را تهديد بكند با نظر كارشناسان، يا شركت در بعضي از پيمان‏ها، اينجا مرجع تشخيص، خود نمايندگان مجلس هستند يعني وقتي كه دو سوم نمايندگان تشخيص دادند كه بهتر است با توجه به حاكميت ملي با آراء عمومي مراجع كنيم به همه‏پرسي مي‏گذارند، كه آيا اين امر مهم است يا نه خود نمايندگان مجلس هستند وقتي كه اينها تصميم گرفتند، به همه‏پرسى مي‏گذارند و مسائل مهم اقتصادي، سياسي هم ...
رباني شيرازي- اينها هم در قانون اساسي پيش‏بيني شده است.
بشارت- دفن زباله‏هاي اتمي را در اتريش به آراء عمومي گذاشتند، قبول نكردند به ايران فرستادند.
هاشمي‏نژاد- براي شركت زنان در انتخابات در سوئيس و سوئد اين كار را كرده‏اند يعني مراجعه به آراء عمومي نمودند.
مكارم شيرازي- در ايتاليا هم براي طلاق به آراء عمومي مراجعه كردند.
رباني شيرازي- اگر يك جمله اضافه كنيم و بگوييم در امور مهمي كه سرنوشت سياسي، اقتصادي و اجتماعي مملكت به آن مربوط است و در قانون اساسي پيش‏بيني نشده است، درست مي‏شود و الا اگر در قانون اساسي پيش‏بيني شده باشد ديگر معني ندارد و به رفراندوم مراجعه مى‏شود.
رباني املشي- بعضي اوقات در قانون اساسي هم پيش‏بيني شده يك كاري تجويز هم شده اما در عين حال مجلس شوراي ملي ...
رئيس- خودش تشخيص مي‏دهد كه مهم است.
رباني املشي- اجازه بفرماييد مجلس شوراي ملي جرأت نمي‏كند كه در آن امر تصميم بگيرد چون مطلب خيلي مهم است مثلًا دولت آمريكا گفته است كه آيا بايد محاصره اقتصادي بشود يا بايد تسليم بشود. مجلس شوراي ملي نمي‏تواند در اين امر مهم تصميم بگيرد اينجا است كه رفراندوم مي‏كند.
رئيس- فرض اين است كه چون درخواست كننده خود مجلس است و اختيار هم دست‏
                        مشروح مذاكرات قانون اساسى‏جلسه‏67-51، ص: 1795
خود مجلس است بايد بگوييم اعمال قوة مقننه از راه همه‏پرسي بايد باشد و يا ممكن است اين در اختيار خود مجلس است، مجلس خودش مي‏تواند تصميم بگيرد اگر وحشت ندارد، اگر وحشت دارد كه به همه‏پرسي مي‏گذارد. (مكارم- ممكن است حتماً بايد باشد)، پس «ممكن است» را مي‏خواهد (رباني شيرازي- «ممكن است» لفظ قانوني نيست)، (سبحاني به جاي «ممكن است» «مي‏توانيد» بنويسيد)، (رباني املشي- بنويسيد مجلس مي‏تواند از راه همه‏پرسي ..)، (مكارم- اختيارات مجلس را كه نمي‏توانيم بگيريم «ممكن است» حتماً بايد باشد)، بنويسيم درمسائل بسيار مهم اقتصادي، سياسي، اجتماعي، فرهنگي كه به سرنوشت كشور مربوط باشد اعمال قوة مقننه ممكن است از راه همه‏پرسي و مراجعه مستقيم به آراء مردم صورت گيرد در حقيقت براي نمايندگان يك راه فرجي مي‏گذاريم كه فحش نخورند.
درخواست مراجعه به آراء عمومي بايد به تصويب دو سوم نمايندگان مجلس شوراي ملي برسد. (دكتر آيت- دو سوم مجموع نمايندگان)
طاهري اصفهاني- پس تصميم كميسيون چه شد؟ ماهيت اصل اينجا عوض شده است، در كميسيون مشترك مي‏خواستند بگويند «در امور بسيار مهم مملكتي مجلس شوراي ملي خودش نمي‏تواند تصميم بگيرد و بايد به آراء عمومي مراجعه كند».
رئيس- منظور اين نيست كه تصميمش با خود مجلس است. (طاهري اصفهاني- حالا اين جور داريم مي‏گوييم) ما مي‏خواهيم براي مجلس راه فرجي باز باشد اگر مجلس وحشت دارد به آراء مراجعه كنيم.
طاهري گرگاني- مورد دومش اين است كه ممكن است بتواند اكثريت مجلس را راضي كند و يا قرارداد مهم را به ضرر مردم ببندند. در يك همچو موردي لازم است كه به افكار عمومي مراجعه شود.
رئيس- مجلس شوراي ملي نمايندگان ملتند. در شوراي نگهبان هم 12 نفر مجتهدين و حقوقدانان هستند، بسته به نظر خود مجلس، تشخيص مهم بودن و نبودن هم با خود مجلس است.
طاهري گرگاني- اين اصل اتفاقاً يكي از اصولي است كه مي‏توانند براي اين قانون اساسي امتيازي بر قوانين اساسي ديگر باشد كه در مملكت ما موقعي كه امري مهمي در پيش است و قراردادهاي مهم مطرح است حتي مجلس هم نمي‏تواند تصميم‏گيرنده باشد و بايد به آراءعمومي مراجعه كنند.
رئيس- پس بايد درخواستش از طرف خود مجلس باشد، بايد از طرف رئيس‏جمهور باشد.
رباني شيرازي- اين يك اصلي است كه هر كسي از آن يك چيزي مي‏فهمد. آقايان مي‏گويند اين اصل را آورده‏ايم كه مجلس شوراي ملي در مسائل مهم نتواند دخالت بكند.
رئيس- منظورمان اين نيست كه پس از اصل 1/ 17 رأي را براي اخذ رأي بخوانيم:
 «اصل 1/ 17: در مسائل بسيار مهم اقتصادي، سياسي، اجتماعي و فرهنگي كه به راه سرنوشت كشور مربوط باشد. اعمال قوة مقننه ممكن است از راه همه‏پرسي و مراجعه مستقيم به آراء مردم صورت گيرد. درخواست مراجعه به آراء عمومي بايد به تصويب دو سوم مجموع نمايندگان مجلس شوراي ملي برسد».
                        مشروح مذاكرات قانون اساسى‏جلسه‏67-51، ص: 1796
رئيس- خواهش مي‏كنم با ورقه نسبت به اين اصل رأي گرفته شود.
 (اخذ رأي به عمل آمد و نتيجه به قرار زير اعلام شد).
رئيس- عده حاضر در جلسه هنگام رأي‏گيري پنجاه و هفت نفر؛ تعداد كل آرا پنجاه و هشت رأي، (يك رأي اضافي به قيد قرعه حذف شد) موافق چهل و هفت نفر؛ مخالف چهار نفر؛ ممتنع شش نفر، بنابراين رد شد.
سبحاني- رأي اضافي را خارج كرديد آراء موافق به حد نصاب نرسيد.
رباني املشي- چرا اول با دست نظرخواهي نمي‏كنيد؟
طاهري اصفهاني- در جلسةامروز صبح بعد از شمارش آراءمعلوم شد شش رأي اضافه به گلدان‏ها ريخته شده و براي ما يقين شد كه اين كار سهواً صورت نمي‏گيرد و گاهي رأي‏گيري مخدوش مي‏شود.
هاشمي‏نژاد- عده‏اي از دوستان در جلسة ديگري الان شركت كرده‏اند و به اين علت رأي‏گيري به نتيجه نمي‏رسد خوب است اطلاع بدهيم به اين جلسه تشريف بياورند.
رئيس- در اين هفته بايد كار تصويب همة اصول تمام بشود و ديگر كميسيون مشتركي هم نيست كه به آن ارجاع كنيم. پس به اين اندازه به هيأت رئيسه اجازه بدهيد اگر اصولي را كمي اصلاح كردند بتوانيم مجدداً مطرح و به رأي بگذاريم. البته اين معمول است و نكته‏اي را هم بي رو دربايستي بگويم كه ملت عزيز ايران در رفراندوم نه مقلد من هستند نه مقلد آقايان ملت مسلمان ايران، طرفدار و مقلد مراجع تقليد و بزرگان ديني هستند. هر چه نظر مراجع تقليد در مسائل اسلامي باشد همان را پيروي خواهند كرد. اين يك واقعيتي است. البته ملت خبرگان را انتخاب كرده‏اند اما در عين حال نظر مراجع تقليد هم معتبر است مخصوصاً رهبر، براي اين‏كه ملت ايران از مراجع، تقليد مي‏كنند اگر مراجع تقليد يك اصلي را خلاف اسلام تشخيص بدهند و روي آن صحه نگذارند و ملت هم در رفراندوم روي آن صحه نخواهند گذاشت. اين واقعيتي بود كه خدمت شما عرض كردم. با اين موفقيت ما اصلي داشته‏ايم كه قبل از ظهر مطرح شد ولي تصويب نشد، هيأت رئيسه تغييراتي در متن آن داده است الان با اين تغييرات بدون بحث مجدد آن اصل را به رأي مي‏گذاريم.
5- طرح و تصويب اصل 1/ 88 (اصل يكصد و پانزدهم)
رئيس- اصل 1/ 88 قرائت مي‏شود.
 «اصل 1/ 88: رئيس‏جمهور بايد از ميان رجال مذهبي و سياسي واجد شرايط زير باشند.
انتخاب گردد:
ايراني‏الاصل، مدير و مدبر، تابع ايران، داراي حسن سابقه و امانت و تقوا، مؤمن و معتقد به مباني جمهوري اسلامي ايران و مذهب رسمي كشور».
رئيس- چون ما راجع به شرايط نخست‏وزير و وزراء چيزي ذكر نكرده‏ايم و در قانون اساسي تأييد ناقص است، اين ضميمه را اضافه كنيد: شرايط نخست‏وزير و وزراء و ساير مقامات را قانون تعيين مي‏كند» اين را ضميمه كنيد و مجموعش يك اصل مي‏شود.
دكتر بهشتي- به آن ذيل هيچ احتياجي نيست.
مكارم شيرازي- ذيل را بزنيد بيشتر رأي مي‏آورد.
                        مشروح مذاكرات قانون اساسى‏جلسه‏67-51، ص: 1797
هاشمي‏نژاد- بعضي‏ها معتقدند نخست‏وزير را نگذاريد.
حجتي كرماني- از نظر فقهي اگر مذهبش غير شيعه باشد عيبي دارد؟
رئيس- نمي‏خواهم در اين مورد دوباره بحث كنيم. صبح در اين مورد زياد بحث شده است اصل براي گرفتن رأي خوانده مي‏شود.
اصل 1/ 88 (اصل يكصد و پانزدهم)- رئيس‏جمهور بايد از ميان رجال مذهبي و سياسي كه واجد شرايط زير باشند انتخاب گردد:
ايرانى الاصل، تابع ايران و مدير و مدبر و داراي حسن سابقه و امانت و تقوا، مؤمن و معتقد به مباني جمهوري اسلامي ايران و مذهب رسمي كشور.
لطفا گلدان‏ها را براي رأي‏گيري نزد دوستان ببريد.
 (اخذ رأي به عمل آمد و نتيجة آن، به شرح زير اعلام شد).
رئيس- عده حاضر در جلسه هنگام اخذ رأي شصت نفر، تعداد كل آراء شصت رأي، موافق پنجاه و دو نفر؛ مخالف چهار نفر، ممتنع چهار نفر، تصويب شد. تكبير (حضار سه مرتبه تكبير گفتند).
پرورش- قاعدتاً بايد يك مخالف و يك موافق راجع به اين اصل صحبت مي‏كردند.
رئيس- قبلًا به اندزه كافي صحبت شده بود.
پرورش- روي اين اصل اصلًا بحث شده بود؟
هاشمي‏نژاد- صبح راجع به آن خيلي بحث شد.
6- طرح و تصويب اصل 29 (اصل بيست و هفتم)
رئيس- اصل 29- قرائت مي‏شود. اشكال آقاي رشيديان هم اصلاح شده است.
اطلاع و اعلام قبلي به شرط آن‏كه برخلاف مباني اسلام نباشد آزاد است.
دكتر بهشتي- قبلًا قرار شده بود بنويسيم «مخل به امنيت ...»
رئيس- مخل به امنيت مطرح شد و رأي نياورد.
دكتر بهشتي- خوب بنويسيد «مخل به مباني اسلامي».
رئيس- اگر مخل به امنيت باشد برخلاف مباني اسلام هم هست.
رباني شيرازي- مسالمت‏آميز را هم حذف كنيد چون شما مي‏گوييد حمل سلاح نكنيد يعني مخالف مباني نباشد مخل به امنيت هم نباشد.
رئيس- آقايان از مخل به امنيت خاطره‏هاي سوئي دارند.
دكتر بهشتي- مخل به مباني اسلامي خوب است.
رباني شيرازي- هيچ چيز نمي‏خواهد. براى اين‏كه اگر نظم عمومي را به هم بزند برخلاف مباني اسلام است.
دكتر بهشتي- اگر نظم عمومي را به هم بزنيم شهرباني جلوي آنها را مي‏گيرد و ما قانون راجع به اين مسائل داريم، چه لزومي دارد اينجا بنويسيم.
مكارم شيرازي- ذيل آن داريم مخل امنيت نباشد.
                        مشروح مذاكرات قانون اساسى‏جلسه‏67-51، ص: 1798
رئيس- نداريم، عبارت را بار ديگر مي‏خوانم:
 «اصل 29: تشكيل اجتماعات و راهپيمايي‏هاي مسالمت‏آميز بدون حمل سلاح و با اطلاع و اعلام قبلي به شرط آن‏كه مخل مباني اسلام نباشد، آزاد است».
هاشمي‏نژاد- با اطلاع و اعلام به كي؟ به مقامات مسؤول؟
رئيس- معلوم است به مقامات مسؤول اطلاع مي‏دهند كه ما فردا مي‏خواهيم راهپيمايي بكنيم.
رباني شيرازي- اجتماعات شامل مجلس روضه و ختم و عروسي هم مي‏شود.
مكارم شيرازي- اگر بخواهيم در مسجدي اجتماع بكنيم بايد قبلًا به مقامات مسؤول اطلاع بدهيم؟
صافي- بنويسيد اجتماعات سياسي.
رئيس- در اصل سي‏ام داشتيم: احزاب، جمعيت‏ها، انجمن‏هاي سياسي و صنفي و انجمن‏هاي اسلامي يا اقليت‏هاي ديني شناخته شده آزادند مشروط به اين‏كه اصول استقلال، آزادي، وحدت ملي و موازين اسلامي و اساس جمهوري اسلامي را نقض نمايند، هيچ كس را نمي‏توان از شركت در آنها منع كرد يا به شركت در يكي از اين گروه‏ها مجبور كرد (طاهري اصفهاني- اين اصل ديگري است).
رباني شيرازي- بنويسيد «تشكيل اجتماعات سياسي و راهپيمايي‏ها» آن وقت اشكالي ندارد رئيس: خوب اگر در مسجد جمع بشوند روضه هم بخوانند مي‏گويند اجتماع سياسي است.
پرورش- راجع به اين اصل صبح هم مفصل بحث شده است به چه مجوزي براي آن دوباره اجازة بحث داديد. ولي در اصل قبلي اين كار را نكرديد.
رشيديان- اين انقلاب زائيده اجتماعات و تظاهرات است و ما به جاي اين‏كه اولين اصل بدون قيد و شرط را راجع به تظاهرات و راهپيمايي‏ها تصويب بكنيم صد قيد و بند بهش مي‏زنيم و راهپيمايي‏آزاد است. يعني اصل بر آزادي اجتماعات و تظاهرات باشد اگر مي‏خواهيد شرطي بگذاريد خلاف مباني اسلام نباشد.
رئيس- همين كار را مي‏خواهيم بكنيم اصل را بخوانيم:
 «تشكيل اجتماعات و راهپيمايي‏هاي مسالمت‏آميز ...»
دكتر بهشتي- مسالمت‏آميز ديگر لازم نيست بنويسيد.
رئيس- اصل 29 را براي گرفتن رأي مي‏خوانيم.
اصل 29 (اصل بيست و هفتم)- تشكيل اجتماعات و راهپيمايي‏ها بدون حمل سلاح به شرط آن‏كه مخل مباني اسلام نباشد، آزاد است.
 (اخذ رأي به عمل آمد و نتيجه به قرار زير اعلام گرديد).
رئيس- عده حاضر در جلسه هنگام اخذ رأي شصت نفر، تعداد كل آراء شصت رأي؛ موافق پنجاه و يك نفر؛ مخالف دو نفر، ممتنع هفت نفر، تصويب شد، تكبير (حضار سه مرتبه تكبير گفتند).
                        مشروح مذاكرات قانون اساسى‏جلسه‏67-51، ص: 1799
7- طرح و تصويب اصل 1/ 17 (اصل پنجاه و نهم)
رئيس- اصل 1/ 17 را كه هيأت رئيسه در آن اصطلاحاتي به عمل آورده است قرائت مي‏كنيم:
 «اصل 1/ 17: در مسائل بسيار مهم اقتصادي، سياسي، اجتماعي و فرهنگي ممكن است اعمال قوةمقننه از راه همه‏پرسي و مراجعة مستقيم به آراء مردم صورت گيرد. درخواست مراجعه به آراء عمومي بايد به تصويب دو سوم مجموع نمايندگان مجلس برسد».
رباني شيرازي- ببينيد در اين اصل چه مي‏خواهيد بگوييد. اول اين را روشن كنيد آيا در برابر اصولي كه در قانون اساسي هست يا در برابر اصولي كه نيست آيا تكليف سرنوشت را قانون اساسي تعيين كرده است يا نكرده است؟
رئيس- يك وقت است نمايندگان در مسائل بسيار مهم جرأت پيدا نمي‏كنند نظر بدهند. يك وقت هم مي‏خواهند نظر موكلينشان را بپرسند در آن مورد چه مي‏گويند؟
رباني شيرازي- پس نمي‏گويند «ممكن است»، اين لفظ قانوني نيست.
دكتر بهشتي- به جاي «ممكن است» بگوييد «مي‏توانيد» يا «جايز است».
فاتحي- اگر اين اصل نباشد ممكن است به بن‏بست برسند. مجلس شوراي ملي گاهي نمي‏تواند نظر بدهد، ناچار است همه‏پرسي كند.
دكتر بهشتي- قيد سرنوشت‏ساز را لزومي نداشت كه برداشتيم. در مسائل مهم به پيشنهاد هر كس ...
رئيس- اصل 1/ 17 را براي رأي‏گيري مي‏خوانيم:
اصل 1/ 17 (اصل پنجاه و نهم): در مسائل بسيار مهم اقتصادي، سياسي، اجتماعي و فرهنگي ممكن است اعمال قوة مقننه از راه همه‏پرسي و مراجعه مستقيم به سيستم به آراء مردم صورت گيرد. درخواست مراجعه به آراء عمومي بايد به تصويب دو سوم مجموع نمايندگان برسد.
لطفاً رأى بگيريد.
 (اخذ رأي به عمل آمد و نتيجه به شرح زير اعلام گرديد).
رئيس- عده حاضر در جلسه هنگام اخذ رأي شصت نفر، تعداد كل آراء شصت رأي، موافق پنجاه و چهار نفر، مخالف يك نفر، ممتنع پنج نفر، تصويب شد؛ تكبير (حضار سه مرتبه تكبير گفتند).
8- طرح و تصويب اصل 1/ 67 (اصل هشتاد و يكم)
رئيس- اصل 1/ 67 قرائت مي‏شود:
 «اصل 1/ 67- در بخش عمومي دادن امتياز تشكيل شركت‏ها و مؤسسات در امور تجارتي و صنعتي و كشاورزي و معادن و خدمات از طرف دولت ممنوع است و مگر به حكم ضرورت و تصويب دو سوم نمايندگان مجلس شوراي ملي براي خارجيان و با تصويب اكثريت براي داخل».
كرمي- موضوع خارجي‏ها را حذف كنيد به درد نمي‏خورد.
                        مشروح مذاكرات قانون اساسى‏جلسه‏67-51، ص: 1800
دكتر بهشتي- اين مسأله خارجي را برداريم و به رأي بگذاريم.
دكتر بيت اوشانا- خارجي‏ها را حذف كنيد و رأي بگيريد.
رباني شيرازي- نصفة اول اصل لازم است، نصفه آخرش را حذف كنيد.
رئيس- يعني فقط اين قسمت باشد. «در بخش كشاورزي و معادن و خدمات از طرف دولت ممنوع و مؤسسات در امور تجارتي و صنعتي و كشاورزي و معادن و خدمات از طرف دولت ممنوع است»؟
رباني شيرازي- بله؛ همين مقدار كافي است.
رئيس- آخر نمي‏شود كه دولت به خارجي و داخلي امتياز ندهد.
طاهري اصفهاني- اگر به خارجي‏ها نيازي بود، استخدام مي‏كنند.
دكتر غفوري- بنويسيد مطلقاً ممنوع است.
رئيس- اگر اين اصل رأي نياورد براي مجلس آسان‏تر است. هر وقت بخواهند به هر كس امتياز مي‏دهند، پس با دست رأي مي‏گيريم ببينيم چه مي‏شود. دوستاني كه موافق‏اند فقط صدر باشد دست بلند كننند) (عده كمي دست بلند كردند) تصويب نشد.
يزدي- ممنوعيت مطلق كه شامل داخل هم بشود درست نيست.
حجتي كرماني- جناب آقاي منتظري اين مسأله براي ما روشن نيست. براي خود من چون روشن نبود نتوانستم رأي بدهم، يعني الان بعضي از آقايان مثل آقاي غفوري با امتياز دادن به خارجي‏ها مخالفند و براي ما روشن نيست كه علت ايشان چيست؟ شما بايد از آيين‏نامه پيروي مي‏كرديد، يعني هر چه را به رأي مي‏خواهيد بگذاريد اول يك نفر مخالف و يك نفر موافق بايد صحبت كنند بعد رأي را با ورقه بگيرند.
رئيس- اين اصل چندين بار تا به حال به جلسه آمده و روي آن صحبت شده است.
حجتي- به هر حال براي ما روشن نشد تا اين شبهه‏هايي كه آقاي غفوري كردند بفهميم براي چيست. اگر براي من روشن شده بود رأي مي‏دادم.
موسوي قهدريجاني- جناب آقاي حجتي، تا به حال راجع به اين اصل زياد صحبت شده است، مگر جناب‏عالي در جلسات تشريف نداشتيد؟
موسوي تبريزي- ديروز و پريروز و پس پريروز روي اين اصل صحبت شد وآقاي دانش‏راد هم در اين مورد مفصلًا بياناتي كردند، هنوز مطلب روشن نيست؟
هاشمي‏نژاد- در اينجا حق با جناب آقاي حجتي است، در اين اصل در جلسه عمومي طرح نشده است. (دكتر آيت- مطرح شده است)، (كرمي- چرا، طرح شده، چندين بار طرح شده).
 (عده‏اي از نمايندگان- هم در جلسه علني و هم در جلسه خصوصي طرح شده است).
 (همهمه نمايندگان)
رئيس- اجازه بفرماييد؛ روي اين اصل بارها صحبت شده است، اگر اجازه بفرماييد همين اصل را با همين ترتيبي كه نوشته شده است مي‏خوانم. منتها به جاي دو سوم نمايندگان مي‏نويسيم چهار پنجم نمايندگان.
كرمي- اصلًا خارجي نبايد باشد، نسبت به داخلي بايد به حكم ضرورت و تصويب دو سوم نمايندگان باشد ولي به خارجي مطلقاً مي‏توان امتياز داد.
رئيس- خارجي مطلقاً نبايد باشد؟
                        مشروح مذاكرات قانون اساسى‏جلسه‏67-51، ص: 1801
حجتي كرماني- بله، ما صد در صد با پيشنهاد آقاي كرمي موافق هستيم.
انوري- بنويسيد: «دادن امتياز به خارجي مطلقاً ممنوع است» و رأي بگيريد.
طاهري اصفهاني- در اينجا كه آمده «دادن امتياز تشكيل در شركت‏ها ...» كلمه «تشكيل» زيادي است.
دكتر بهشتي- ضرري ندارد، باشد.
رئيس- پس من اين اصل را با توجه به پيشنهادات آقايان و اصلاحاتي كه در آن به عمل آورديم براي رأي‏گيري مي‏خوانم:
اصل 1/ 67 (اصل هشتاد و يكم)- در بخش عمومي دادن امتياز تشكيل شركت‏ها و مؤسسات در امور تجارتي و صنعتي و كشاورزي و معادن و خدمات از طرف دولت به خارجي‏ها مطلقاً ممنوع است.
كرمي- نمي‏شود، نمي‏شود بايد در مورد داخلي هم همين‏جا تعيين تكليف كنيد.
رئيس- آقاي كرمي من اين اصل را براي رأي‏گيري خواندم.
 (اخذ رأي به عمل آمد و نتيجة آن به شرح زير اعلام شد).
رئيس- عده حاضر در جلسه هنگام اخذ رأي پنجاه و شش نفر، شماره كل آراء پنجاه و شش رأي، موافق چهل و نه نفر، مخالف يك نفر، ممتنع چهار نفر، تصويب شد؛ تكبير (حضار سه مرتبه تكبير گفتند).
9- طرح و تصويب اصل 54 (اصل شصت و نهم)
اصل 54- مذاكرات مجلس شوراي ملي بايد علني باشد و گزارش كامل آن بايد در روزنامةرسمي كشور منتشر گردد. در صورت ضرورت به تقاضاي رئيس‏جمهور يا نخست‏وزير يا يكي از وزراء يا رئيس مجلس يا ده نفر از نمايندگان، جلسه غير علني تشكيل مي‏شود. مصوبات سه چهارم نمايندگان باشد».
دكتر بهشتي- دوستان در مورد اصل 54 توجه فرماييد. من عرضي داشتم و آن اين است كه آيا اصولًا در شرايط فوق‏العاده احتياج به داشتن جلسه علني چه براي مذاكره و چه براي اصل را تنظيم كنيم. يك وقتي است كه مي‏گويي اصلًا هيچ وقت احتياج پيدا نمي‏كند، دستش را ببنديم يعني هيچ موردي نيست كه دولت بخواهد موضوعي را با نمايندگان مطرح كند و نمايندگان رويش نظر و رأي بدهند و اعلامش هم در آن موقع صلاح نباشد. البته ممكن است دو ماه بعد صلاح باشد.
يزدي- بدون ترديد اعتماد در اين بحث‏هاي طولاني راه پيدا مى‏كند، مورد بحث آقايان بوده است.
دكتر بهشتي- حالا عرض مي‏كنم ببينيد اگر آقايان اجمالًا قبول مي‏كنيد كه مواردي كه يك درصد پيش بيايد، آن وقت در قانون اساسي يك اصلي را آورد كه حتي اين يك درصد را هم جلويش را بگيرند.
دكتر غفوري- آن وقت نمي‏شود به خاطر اين يك درصد جلوي خيلي احتمالات را گرفت.
                        مشروح مذاكرات قانون اساسى‏جلسه‏67-51، ص: 1802
دكتر بهشتي- شما خودتان قبلًا مي‏فرموديد كه قانون اساسي نمي‏تواند به بن‏بست بكشد.
دكتر غفوري- شما نمي‏توانيد دست‏ها را ببنديد، بايد دست‏ها را باز بگذاريد.
دكتر بهشتي- ما هم همين را مي‏گوييم. پس اين دست مصلحت مردم را مي‏بندد مثلًا دشمني، حمله نظامي به يك كشوري مي‏كند. دولت بايد با تصويب نمايندگان يك تصميم بگيرد كه اگر تصميم علني شود از آن سوء استفاده مي‏كنند، پس در اينجا دست مصلحت مردم را بسته‏اند.
دكتر غفوري- در اين موارد خود مردم مي‏فهمند.
دكتر بهشتي- خود كي مي‏فهمد؟ خود ملت مي‏فهمند؟ ذهني صحبت نكنيد. (دكتر آيت- آقاي غفوري فقط شعار مي‏دهند).
كرمي- من نمي‏فهمم چرا ايشان سخنراني مي‏كنند؟ آخر اين چه صحبتي است كه مي‏فرماييد؟
دكتر بهشتي- به هر حال اگر آقايان فكر مي‏كنيد كه اجمالًا بايد براي مواردي ضروري و فوق‏العاده امكان تشكيل جلسه غير علني را اينجا بنويسيم و اصل را بر علني بودن بگذاريم و استثنا كرد، بعد روي شرايط استثنا بحث مي‏كنيم و اگر فكر مي‏كنيد كه نه، اصولًا استثناء لازم نيست و هميشه بايد مذاكرات علني نباشد و رأي‏گيري علني، گاهي اوقات افشاي آن مسأله در آن شرايط صلاح نيست. در آن صورت بايد شرايط آن را بفهميد كه بدانيم چيست. مثلًا به جاي دو سوم بنويسيد سه چهارم يا به جاي سه چهارم يا چهار پنجم هر شرطي را كه پيشنهاد مي‏كنيد و فكر مي‏كنيد كار را محكم مي‏كنيد به اين متن اضافه بفرماييد.
سبحاني- بين قراردادهاي داخلي و خارجي فرق بگذاريد.
دكتر بهشتي- قراردادها حتماً بايد علني باشد.
سبحاني- بحث ما در اقليت و اكثريت نيست بحث ما در محتواست.
دكتر بيت اوشانا- در مواقع اضطراري را اضافه كنيد و رأي بگيريد.
دكتر بهشتي- بله، بنويسيم: «پس از بين رفتن شرط اضطراري بايد بلافاصله به اطلاع مردم برسد». (رشيديان- اين خوب است).
سبحاني- «اضطراري» خيلي كشدار است. شما بايد ببينيد مجلس براي چه تشكيل مي‏شود، براي امور داخلي اشكال ندارد، اما براي مسائل خارجي و عقد قراردادها و غير، معني ندارد علني نباشد.
دكتر بهشتي- بنده فكر مي‏كنم همين پيشنهادي كه بعضي از دوستان دارند، جايي كه مظان خطر است. بيشتر قراردادهاي اقتصادي ... (سبحاني- همين طور قراردادهاي سياسي و نظامي) اجازه بفرماييد در قراردادهاي اقتصادي خيلي راحت مي‏توانيم بنويسيم «جز در موارد قراردادهاي اقتصادي در صورت ضرورت الخ ...»
حجتي كرماني- پس همين قراردادي را كه چند روز پيش با شوروي لغو كرديم، سياسي بود يا اقتصادي؟ (دكتر آيت آن يك قرارداد نظامي بود) و بسيار چيز خطرناكي هم بود پس نمي‏شود فقط منحصر به قراردادهاي اقتصادي كرد.
                        مشروح مذاكرات قانون اساسى‏جلسه‏67-51، ص: 1803
دكتر آيت- تعداد نمايندگان را از دو سوم به نه دهم تغيير دهيد.
خانم گرجي- بنويسيد با تصويب دو سوم نمايندگان و تأييد رهبر.
دكتر بهشتي- پاي رهبر را به اين مسأله نكشيد درست نيست.
رئيس- ضمناً روزنامه رسمي كشور هم كافي نيست پيشنهاد مي‏كنيم «راديو» را هم اضافه كنيد.
دكتر بهشتي- اضافه كرديم. در آن مورد هم مي‏شود نوشت «جز در مورد قراردادهايي كه پاي بيگانه در ميان باشد در صورت ضرورت الخ ...».
رباني شيرازي- دولت كه با مردم خودش موضوع سري ندارد. نوعاً اين چيزها مربوط به خارج است.
دكتر بهشتي- مقصد من اين است كه مربوط به خارج هم دو نوع است، يك وقت است كه قرارداد است و يك وقت تصميمات است. دولت مي‏خواهد در برابر فلان بيگانه تصميم بگيرد نه اين‏كه قراردادي امضاكنند پس بنويسيم «جز در مورد قراردادهايي كه پاي بيگانه در ميان باشد و ...» به نظرتان خوب نيست.
مكارم شيرازي- اصلًا چه عيبي دارد كه موكول به مجلس آينده بشود؟
دكتر بهشتي- نمي‏شود اين، خطرناك است اگر شما ننويسيد كه جلسات مجلس بايد علني باشد به اندك بهانه‏اي مي‏توانند جلسه را سرى اعلام كنند.
دستغيب- بنويسيد «مجلس بايد علني باشد» مگر در مواقع ضرورت و تشخيص ضرروت، به عهده رهبر است.
دكتر بهشتي- توجه فرماييد پيشنهاد آقاي دستغيب اين است كه در مواردي كه فقط رهبري تشخيص دهد كه جلسه بايد غير علني باشد، سري مي‏كنند به نظر من اين مطلب درست نيست.
دكتر آيت- چه اشكالي دارد كه وظيفه رهبري در اين مورد زياد شود.
يزدي- قرار است مصاديق را مشخص كنيد يا اعتماد مردم را به اين‏كه اين جلسه سري، به نفع‏شان است. اين‏كه در مملكت حتماً مواردي پيش مي‏آيد كه بايد جلسه سري اعلام شود، همه قبول دارند. اما بايد كاري كنيم كه اعتمادشان جلب شود كه اين سري بودن واقعاً نياز مملكت است. اين جلب اعتماد را از طريق عضو شوراي نگهبان اگر جلب كرديم اشكالي ندارد؟
سبحاني- آخر چه ضرورتي دارد كه قرارداد نظامي مخفي باشد؟ پيوستن به پيمان‏هاي نظامي و خارجي چرا بايد مخفي باشد.
رحماني- جلسات مجلس شورا بايد مطلقاً علني باشد. (دكتر شيباني رأي بگيريد).
رئيس- با چه چيز رأي بگيريم؟ اينجا پيشنهاد شده است كه «.... به حكم ضرورت و با حضور امضاي شوراي نگهبان و تصويب سه چهارم نمايندگان» و به نظر من هم كافي است، براي اين‏كه اين دوازده نفر كه شش نفرشان مجتهدند و شش نفرديگرشان قاضي و در مجلس هم حضور دارند و از خصوصيات هم اطلاع دارند، ديگر چه اشكالي پيش مي‏آورد.
سبحاني- پس در اصل قبلي هم شما به همين دليل به خارجي‏ها امتياز داديد؟
رئيس- در اين‏كه بايد بنويسيم مجلس علني است شكي نيست و در اين‏كه يك وقت‏
                        مشروح مذاكرات قانون اساسى‏جلسه‏67-51، ص: 1804
ضرورت و شرايط مخفي بودن را ايجاب مي‏كند، آن‏هم شكي نيست. اين دو مطلب را بايد به نحوي در اين اصل بگنجانيد.
پرورش- قربان، اگر اجازه بدهيد من فقط سه دقيقه صحبت كنم.
رئيس- بفرماييد.
پرورش- آقايان، فقها، عزيزان، دانشمندان، يك داستان در قرآن چندين جا تكرار شده، داستان شيطان و مذاكره او با خدا، در اين داستان ابعاد مختلفي وجود دارد و يك بعد از آن را هم من مي‏فهمم. حالا ممكن است هم باشد، عرض كنم كه يك موجود مختاري چون ابليس و يك ذات مقدس چون خداوند مي‏ايستند. وجود مقدس خداوند در عالي‏ترين مظهر قداست و شيطان در پايين‏ترين موجوديت پليد و پست رو به رو هستند، او اجازه مي‏دهد وقتي كه شيطان دليل دارد و مي‏خواهد با دليل حرف بزند، صحبتش را بكند آنجايي كه كشف مي‏شود كه شيطان توطئه دارد و مي‏گويد: «فَبِعِزَّتِكَ لَأُغْوِيَنَّهُمْ أَجْمَعِينَ» در آنجا خطاب مي‏رسد «فَاخْرُجْ مِنْهَا فَإِنَّكَ رَجِيمٌ» من مي‏خواهم عرض كنم كه چرا كه در اصل با آن سرعت رأي گرفتند و كسي صحبت نكرد؟ چرا آنجا كه يك انسان مختار حق داشت ولو فرض كنيد كه مثل شيطان در پليدترين موجوديت بودم و شما در عالي‏ترين مظهر قداست اجازه نداديد صحبت كنيم و به سرعت نان اصل خوانده شد؟ و بدون اين‏كه حتي اصل نوشته شود كه دارم عنوان مي‏كنم به هيچ‏وجه نخواسته‏ام مخالف نظر بزرگان حركت كنم و چيزي بگويم. مخصوصاً امام، آن فردي را كه خودم شخصاً تجربه كرده‏ام در طول سال‏هاي مبارزه و تبعيد و حكامه وشكنجه و زجر، آن را واجب‏الاطاعه مي‏دانم، ولي اجازه كه به عنوان يك انسان مختار حرف‏ها را مي‏زدم، دلايل را مي‏گفتم، آن وقت اگر درست نبود رد مي‏كردند. به دليل اين‏كه سه چهار تا اصل بعد از آن را كه چهار مرتبه درباره‏اش بحث شده بود و به جلسات علني هم آورده شده بود، اين همه ميدان مي‏دهند تا روي كلمات جزئي آن‏هم بحث و بررسي به عمل آيد، ولي آن‏كه احساس مي‏شد با توجه به ابعاد مسأله احياناً دلايلي برايش آورد روي اين اصل بحث نشد تا آخرين جلسه سعي كرده‏ام كه به نظم و آيين‏نامه جلسات احترام بگذارم و هنوز هم احترام مي‏گذارم. ولي اين را مي‏خواستم سؤال كنم كه ...
يزدي- يعني سركار مي‏فرماييد اصلي را كه صبح درباره‏اش بحث شد، عبارت آن تغيير كرد تا مطابق آيين‏نامه قابل طرح مجدد در جلسة علني باشد. آقاياني كه به اين اصل رأي داده‏اند، بدون توجه رأي داده‏اند؟ بنده عنوان كردم اين مسأله را بزرگ‏ترين جسارت به اين مجلس و نمايندگان مي‏دانم چون به عقيد شما معنايش اين است كه رأيى كه آقايان داده‏اند حتماً از روي عدم اطلاع بوده است ...
پرورش- استدعا مي‏كنم، اگر قرار است صدا بلند شود؛ من هم صدايم را مي‏توانم بلند كنم. (همهمه نمايندگان) بنده هيچ اهانتي را به احدي نكرده‏ام. (يزدي) اگر اكثريت گفتند بحث كافي شده چه؟) حرف شما درست ولي بنده به عنوان يك آدم مختار حق نداشتم وقتي اصلي مطرح مي‏شود دلايل مخالف خود را ولو مزخرف هم باشد و هيچ كس هم به آن رأي ندهد بگويم؟ به نظر من اصلي كه در اينجا مطرح شد، اصل جديدي بود و من طبق آيين‏نامه حق‏
                        مشروح مذاكرات قانون اساسى‏جلسه‏67-51، ص: 1805
داشتم نظرم را درباره‏اش بگويم.
يزدي- ولي اگر اكثريت مجلس گفتند كه بحث درباره‏اصل شده و ديگر صحبت موافق و مخالف ضرورتي ندارد، شما به رأي اكثريت احترام نمي‏گذاريد؟
رئيس- آقاي يزدي نظم را رعايت كنيد؟
پرورش- من حق داشتم طبق آيين‏نامه حرف بزنم. (اعتراض يزدي و همهمه نمايندگان)
رئيس- آقاي يزدي چرا اجازه نمي‏دهيد حرف‏شان را بزنند. (اعتراض ايشان نسبت به من است نه جناب‏عالي).
پرورش- اكثريت آزاد است حرفش را بزند و رأيش را بدهد ولي من هم به قول آن نويسنده بزرگ حاضرم در راه عقيده تو فدا شوم ولو اين‏كه مخالف عقيده من بگويى ولي بايد حرف بزني.
رئيس- آقاي پرورش! اگر فرمايش‏تان تمام شد، بفرماييد بنشينيد.
مكارم شيرازي- ايشان سه دقيقه صحبت كردند. به ديگران هم اجازه داده شود سه دقيقه صحبت كنند تا جواب داده شود و شبهه‏اي باقي نماند اگر اجازه بدهيد من فقط يك دقيقه جواب عرض كنم.
رئيس- بفرماييد.
مكارم شيرازي- صبح اين اصل خوانده شد. اگر بخواهيد مي‏توانيد عبارت صبح را با آن‏چه كه در اينجا الان تصويب شد مقايسه كنيد، فقط بدانيد كه جلو عقب شد و تغييرات با تفاوت جزئى در آن گنجانده شد. ما تا به حال هم وقتي مذاكرات كافي در يك موضوع يا اصلي مي‏كرديم و بعد فقط يك اصلاح عبارتي در آن به عمل مي‏آورديم از دو مخالف و موافق. بنابراين اصل جديدي نبود كه لازم باشد دوباره يك نفر موافق و يك نفر مخالف درباره‏اش صحبت كنند.
پرورش- من مي‏گويم تا مطلب روشن نشده بود نبايد رأي‏گيري مي‏شد.
رئيس- يعني شما مي‏فرماييد افراد بدون اين‏كه توجه كرده باشند رأي داده‏اند؟
يزدي- بله؛ ايشان اين طور مي‏فرمايند.
دكتر بهشتي- توجه فرماييد دوستان تا سوءتفاهمي پيش نيايد. من از حرف آقاي پروروش فهميدم كه دوستان بدون آزادي رأي داده‏اند. آن‏چه ايشان مي‏گفتند اين بود كه وقتي تغييري يا اصلاح عبارتى داده مي‏شده لازم و يا لااقل مناسب بود كه درباره اين تغيير هم بحث جداگانه‏اي مي‏شد.
كرمي- آن اصلي را كه تصويب شد و صبح هم آنقدر رويش حرف زديم دو نكته دارد يكي موضوع مذهب و يكي هم موضوع رجليت است.
دكتر بهشتي- بسيار خوب، به هر حال همه صحبت‏هاي‏شان را كردند. اگر اجازه بدهيد اصل 54 را با توجه به اصلاحاتي كه در آن به عمل آمده مي‏خوانيم.
 «اصل 54: مذاكرات مجلس شوراي ملي بايد علني باشد و گزارش كامل آن از طريق راديو و روزنامه رسمي براي اطلاع عموم منتشر شود. در شرايط اضطراري كه رعايت امنيت كشور ايجاب كند به تقاضاي نخست‏وزير يكي از وزراء يا ده نفر از نمايندگان جلسه غير علني تشكيل مي‏شود.
                        مشروح مذاكرات قانون اساسى‏جلسه‏67-51، ص: 1806
مصوبات جلسه غير علني در صورتى معتبر است كه به تصويب سه چهارم مجموع نمايندگان برسد گزارش و مصوبات جلسه غير علني بايد پس از برطرف شدن شرايط اضطراري براي اطلاع عموم منتشر شود.»
رئيس- بايد حضور و امضاي شوراي نگهبان هم اضافه شود.
رباني شيرازي- شما قرار بود تصميمات را بنويسيد كه شامل قرارداد نشود به علاوه ديگر «يكي از وزراء» لزومي ندارد باشد، نخست‏وزير يا رئيس‏جمهور كافي است.
دكتر بهشتي- رئيس‏جمهور كه اصلًا در اينجا مطرح نيست. اگر لازم مي‏دانيد كه يكي از وزراء حذف شود آن را حذف مي‏كنيم.
رئيس- «حضور و امضاي نمايندگان شوراي نگهبان» هم اضافه بشود.
فاتحى- بنويسيد حضور شوراي نگهبان و نمايندگان رهبري (دكتر بهشتي- نه آقا).
دكتر آيت- شوراي نگهبان، همان نمايندگي رهبري است.
خانم گرجي- نامه‏اي هم برادران معلول نوشته‏اند و خواسته‏اند كه توجهي به وضع اجتماعي آنان از لحاظ كار بشود. اين نامه به عنوان امانت پيش من بود و مي‏خواستم تذكر بدهم اگر ممكن است از نظر كار به آنها توجه شود چون اين برادران و خواهران از نظر جسمي معلولند نه از نظر فكري.
رئيس- «تأمين عدل اجتماعى» كه در يكي از اصول تصويب كرديم، معلولين را هم در بر مي‏گيرد.
خانم گرجي- آنها مي‏خواهند در امور اجتماعي كار كنند و نمي‏خواهند معلول بمانند.
رئيس- فكر نمي‏كنم اين مطلب لازم باشد كه در قانون اساسي آورده شود.
دكتر بهشتي- عنايت بفرماييد، يك بار ديگر اصل 54 را با توجه به پيشنهاداتي كه فرموديد و در آن وارد شد، براي رأي‏گيري مي‏خوانم:
اصل 54 (اصل شصت و نهم): مذاكرات مجلس شوراي ملي بايد علني باشد و گزارش كامل آن از طريق راديو و روزنامه رسمي، براي اطلاع عموم منتشر شود. در شرايط اضطراري در صورتي كه رعايت امنيت كشور ايجاب كند و به تقاضاي نخست‏وزير، يكي از وزراء و با ده نفر از نمايندگان جلسه غير علني تشكيل مي‏شود، مصوبات جلسه غير علني در صورتي معتبر است كه با حضور نمايندگان جلسه غير علني تشكيل شود. مصوبات جلسه غير علني در صورتي معتبر است كه با حضور شوراي نگهبان به تصويب سه چهارم مجموع نمايندگان برسد. گزارش و مصوبات اين جلسات بايد پس از برطرف شدن شرايط اضطراري براي اطلاع عموم منتشر گردد.
رئيس- لطفاً گلدان‏ها را براي اخذ رأي ببريد.
 (اخذ رأي به عمل آمد و نتيجه آن به شرح زير اعلام شد).
رئيس- عدةحاضر در جلسه هنگام اخذ رأي پنجاه و هفت رأي، شماره كل آراء پنجاه و هفت رأي، موافق پنجاه و دو نفر؛ مخالف يك نفر، ممتنع چهار نفر، بنابراين تصويب شد، تكبير (حضار سه مرتبه تكبير گفتند).
طاهري اصفهاني- آقاي منتظري شوراي جمهوري را هم مطرح كنيد چون عده‏اي تقاضا كرده‏اند.
رئيس- از آقايان خواهش مي‏كنم در جلسه تشريف داشته باشند چون جلسه هنوز ادامه دارد.
                        مشروح مذاكرات قانون اساسى‏جلسه‏67-51، ص: 1807
بشارت- فردا هم جلسة علني تشكيل بدهيد الان وقت گذشته است.
دكتر بهشتي- فردا وقت نداريم بايد متن را تنظيم كنيم و در جلسات صبح و عصر خوانده شود و به كارمان پايان بدهيم.
كرمي- آقاي بهشتي خواهش مي‏كنم توجه بفرماييد ما اينجا سه ماه اعمال قوا كرديم. فكر، ايمان، عقيده، ما كوچك‏ترين تغييري در الفاظ كه موجب تغيير معني بشود به آن رأي نمي‏دهيم مطمئن باشيد. (دكتر بهشتي- همين طور است).
دكتر غفوري- اين‏كه نمي‏شود تصميم نهايي كه در اصول گرفته مي‏شود بايد در اينجا خوانده شود.
كرمي- من يك بار ديگر به شما و بقيه آقايان تذكر مي‏دهم كه هر اصلي از اصول در ورقه جداگانه بايد چاپ شود و پشت ورقه بايد توسط آقايان امضا شود. من اين تذكر را بدهم كه در اين اصول نبايد تصرفي بشود.
كرمي- من هم تذكر بدهم و آن اين است كه مردم در روزنامه‏ها مسائلي را مطرح كرده‏اند كه اگر حق است بايد در اينجا هم رعايت شود.
كياوش- پيشنهاد مي‏كنم بعد از سه روز اگر لازم شود يك جلسه علني ديگر هم داشته باشيم.
رئيس- بسيارخوب، يك اصلي در پيش‏نويس است كه براي آن دو پيشنهاد رسيده است. آن‏چه كه در پيش‏نويس بدين صورت است كه «مالكيت خصوصي در صنايع، كشاورزي يا بازرگاني در صورتي كه وسيله اضرار با تجاوز به منافع عمومي شود و با تصويب مجلس شوراي ملي، اعلام مي‏گردد» و يك اصلي هم عده‏اي پيشنهاد و امضا كرده‏اند بدين شرح كه «به حكم ملي اعلام مي‏گردد» و يك اصل هم عده‏اي پيشنهاد و امضا كرده‏اند بين شروح «به حكم تقدم مصالح عمومي بر مصالح شخصي و لزوم تهيه امكانات و تأمين كار براي همه در صورت لزوم؛ دولت جمهوري اسلامي مي‏تواند بنگاه‏هاي اقتصادي خصوصي را با تصويب مجلس، ملي نمايد».
آقاي دكتر نوربخش همين اصل را با متن ديگري نوشته‏اند كه براي اطلاع شما آن را هم مي‏خوانيم. در صورتي كه مؤسسات اقتصادي در بخش خصوصي موجب زيان رساندن به اقتصاد دولت را مي‏تواند با تصويب مجلس ملي اين قبيل مؤسسات را ملي اعلام كند». به نظر مي‏رسد كه اين متن از متون ديگر رأي بيشتر بياورد.
يزدي- آن وقت بهانه به دست دولت مي‏افتد و هر مؤسسه اقتصادي خصوصي را به بهانه اين‏كه كشور ضرر مي‏زند، تعطيل مي‏كند.
دكتر آيت- الان 51 نفر بيشتر در جلسه نيستند، من پيشنهاد مي‏كنم امروز جلسه را تعطيل كنيم و ادامه كار را به جلسه علني كه فردا صبح تشكيل مي‏شود، موكول كنيم.
رئيس- به هر حال يكي اين اصل است و يكي هم اصل مربوط به شوراي جمهوري كه بايد عنوان و مطرح شود حالا اگر موافقيد الان مطرح مي‏كنيم و اگر وقت جلسه گذشته به فردا موكول كنيم.
دكتر آيت- بله، فردا صبح جلسه علني تشكيل بدهيد.
يزدي- برنام فردا را بفرماييد كه ما بدانيم بايد چه بكنيم.
                        مشروح مذاكرات قانون اساسى‏جلسه‏67-51، ص: 1808
رئيس- ما مي‏خواهيم فردا اصول را مرتب و منظم كنيم و سه روز آخر هفته را بگذاريم براي رسيدگي نهايي به اصولي كه تصويب شده و احياناً از نظر كلمات ممكن است ايراداتي داشته باشد، البته نه به آن صورت كه آقاي كرمي تصور كردند. ما مي‏خواهيم اصول راتغيير بدهيم به هيچ‏وجه در ماهيت اصول، كوچك‏ترين تغييري داده نمي‏شود.
رباني شيرازي- آقاي منتظري آن‏چه كه قبلًا تصويب كرده‏ايد كافيست و احتياجي به اصل پيشنهادي آقايان نيست. ملاحظه بفرماييد من اصل قبلي كه تصويب شده است را مي‏خوانم:
 (مالكيت در اين سه بخش تا جايي كه با اصول ديگر اين بحث مطابق باشد و از محدوده قوانين اسلامي خارج نشود و موجب رشد و توسعه اقتصادي كشور گردد، و مايه زيان جامعه نشود، مورد حمايت قانون جمهوري اسلامي ايران است).
دكتر بهشتي- پس اين، قبلًا تصويب شده است. دوستان توجه بفرماييد، اين‏كه گفته مي‏شود اصلاحات، خودتان مكرر بعد از تصويب يك اصل پيشنهاد كرده‏ايد كه كلمه‏اي تغيير كند و به جايش كلمه بهتري نوشته شود. مقداري از اين پيشنهادات يادداشت شده است و ما گفتيم كه اين پيشنهادات كلمه‏اي را روز آخر بررسي مي‏كنيم. (كرمي- ما هم يادداشت كرده‏ايم.) بنابراين متن با انشايي روان بدون اين‏كه محتوا تغيير كند با يك روندخوبي بازنويسي مي‏شود و دقت خواهد شد كه محتوا هيچ تغيير نكند و براي تضمين اين مطلب متن قبلي خدمت آقايان داده مي‏شود، متن جديدهم داده مي‏شود كه تأييد فرماييدكه مفاد اين دو متن هر دو يكي است، يعني تغييرات فقط براي عبارت است.
رباني شيرازي- صبح‏ها در جلسه خصوصي روي آنها بحث مي‏شود و عصرها در جلسه علني متن تنظيم شده خوانده مي‏شود.
رباني املشي- جناب آقاي بهشتي چرا شما دايره را اين قدر ضيق مي‏كنيد؟ ممكن است بعضي از اصول را كه تصويب شده با نظرات جديدي كه داده شده و مي‏شود ما تشخيص بدهيم كه اشتباه كرده‏ايم. چرا دوباره نتوانيم تغيير بدهيم و تصويب كنيم؟
دكتر بهشتي- آقاي رباني آنها كه مطرح مي‏شود و رويش بحث خواهد شد و اشكالي ندارد. من تغييرات عبارتي را عرض كردم.
10- پايان جلسه‏
رئيس- فردا ساعت هشت در جلسه كميسيون مشترك هم اصل شوراي جمهوري را مطرح مي‏كنيم و هم ساير اصول را از اول براي تنظيم شروع مي‏كنيم و بررسي خواهيم كرد.
جلسه ختم مي‏شود.
 (جلسه ساعت هجده و ده دقيقه پايان يافت).
رئيس مجلس بررسي نهايي قانون اساسي- حسينعلي منتظري‏
                        مشروح مذاكرات قانون اساسى‏جلسه‏67-51، ص: 1809
                        جلسه شصت و ششم‏

                        صورت مشروح مذاكرات مجلس بررسي نهايي اساسي جمهوري اسلامي ايران‏

جلسه ساعت 15/ 10 دقيقه روز 22 آبان ماه 1385 هجري شمسي برابر يا بيست و دوم ذيحجه 1399 هجري قمري به رياست آيت الله حسينعلي منتظري تشكيل شد.
فهرست مطالب‏
1- بيانات قبل از دستور آقايان پرورش و هاشمي‏نژاد
2- طرح اصل مربوط به صدور حكم يك‏درجه‏اي‏
3- طرح اصل 84
4- طرح اصل 2/ 87
5- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏67-51، ص: 1811
1- بيانات قبل از دستور آقايان پرورش و هاشمي‏نژاد
رئيس- آقاي پرورش بفرماييد به عنوان ناطق قبل از دستور اگر مطلبي داريد بيان نماييد.
پرورش- سلام عليكم، بسم الله الرحمن الرحيم و به نستعين. بنده مي‏خواستم چند دقيقه‏اي به برادران عزيز تصديع بدهيم. در زمينه صحبتي كه بنده پريروز داشتم، و به عنوان يك انتقاد عرض كردم، البته به اينجا نيامده‏ام از انتقادي كه شده است اظهار ندامت كنم زيرا آن واقعيتي بود كه اتفاق افتاد كه مفهوم آن را مي‏خواستم در اينجا به استحضار آقايان برسانم.
وقتي جلسه علني تمام شد ما به طبقه بالا رفتيم تلفن زنگ زد، يك نفري بود كه بنده را تلفني خواست بعد پشت تلفن به من گفت كه ما از شما خيلي تشكر و قدرداني مي‏كنيم بدين جهت كه شما اختناق مرگبار و سكوت دردناك جلسه را شكستيد، اعتراض و انتقاد كرديد، بنده در جواب به او گفتم كه برادر عزيزم شما را نمي‏شناسم كه كي و چه كسي هستيد و به چه منظور و از كجا داريد تلفن مي‏كنيد ولي آن‏چه مسلم است خود آن عملي كه من در آن جلسه ايستادم و مخصوصاً در جلو رئيس جلسه كه در آن موقع آيت الله منتظري بودند و جلسه را اداره مي‏كردند و با تمام شهامت يا طوري ديگر عرض كنم، با تمام جسارت سخنم را بيان كردم و همه اينها دليل بر اين است كه اين قدر جو جلسه آزاد است كه من و همه نمايندگان احساس آزادي مي‏كنيم كه در اين موجب نهايت خوشحالي است كه در مقابل يك فقيه عاليقدر كه سال‏هاي سال از عمرش را در تحصيل و علم و دانش و مبارزه صرف كرده است در مقابل او بايستم و به راحتي نظر خود را بگويم، و به ايشان عرض كنم كه متأسفانه يا خوشبختانه آن قبري كه شما سر آن فاتحه مي‏خوانيد، مرده در آن نيست عبارت بنده همين بود. بعد وقتي تلفن بنده تمام شد و آمدم اين طرف، چهار نفر آمده بودند مرا مي‏خواستند و همچنين برادر عزيزمان آقاي موسوي هم فرمودند چهار نفر آن طرف شما را مي‏خواستند كه يكي از آنان در دستش ضبط صوت هم بود، بالاخره آن چهار نفر آمدند و دوباره قدرداني و تشكر كردند. بنده در جواب آنها عرض كردم كه دربارة چه موضوعي شما داريد اين قدر از من تشكر مي‏كنيد؟ گفتند از اين‏كه اختناق و سكوتي كه در جو مجلس وجود داشت و شما باعث شديد كه آن اختناق و آن سكوت دردناك شكسته شود. از آن جهت تشكر و قدرداني مي‏كنيم. بنده در ابتدا به آنها روي خوشي نشان دادم كه بدانم آنها از كجا و به چه منظور پيش من اينجا آمده‏اند و مي‏خواهند با من صحبت كنند ولي متوجه شدم كه چيزي از آنها بر نمي‏آيد به آنها گفتم كه برادران عزيز ما پيوسته دلم مي‏خواهد دنباله‏رو پيشوايان و رهبر خودمان باشيم و اين مسأله مثل اين مي‏ماند كه بعد از رحلت حضرت رسول اكرم (ص)، وقتي كه حضرت اميرالمؤمنين علي عليه السلام در آن وضع قرار گرفت، ابوسفيان پيش آن حضرت آمد و گفت اگر دلت مي‏خواهد تمام امكاناتم را در اختيارت بگذارم تا تو بتواني فرياد خودت را بزني‏
                        مشروح مذاكرات قانون اساسى‏جلسه‏67-51، ص: 1812
و حضرت در جواب او فرمودند، برو پي كار خودت كه من هم سابقة تو را چه از قبل و چه حالا مي‏شناسم و آن خطبه: «أَيُّهَا النَّاسُ شُقُّوا أَمْوَاجَ الْفِتَنِ بِسُفُنِ النَّجَاة» را بيان كرد و اگر از آن جهت مي‏خواهيد مرا چوبي بكني و براي اغراض شخصي خودت به پاي ديگران بكوبي؟ اين را صريحاً بايد عرض بكنم كه اين‏طور نيست. بعد از اين صحبت‏ها، وقتي به اتاق خود رفتم، ديدم كه در روزنامه اطلاعات از زبان يكي از اعضاي حزب دمكرات نامه‏اي نوشته شده و در خصوص اين‏كه جو اختناق در جلسه حاكم است. واقعاً از خواندن چنين عبارتي وحشت كردم و پيش خودم گفتم كه اگر واقعاً جو اختناق به اين صورت است كه از ساده‏ترين انتقاد كه حق هر انساني است اين‏طور سوءاستفاده مي‏شود من به عنوان وظيفة شرعي كه دارم بايد در حد امكان جلوي اين‏طور سوءاستفاده‏ها را بگيرم آن‏چه كه مربوط به من هست و بايد صراحتاً و آزادانه خدمتتان عرض كنم و آنان كه صداي مرا مي‏شنوند بايد بگويم بدون كوچك‏ترين ترس و بدون كوچك‏ترين سلب آزادي و مجامله، جوي را اينجا مشاهده كرديم نه اختناق در آن بود و نه جوي كه حتي كسي كوچك‏ترين اختناقي به وجود بياورند و نگذارند ما آزادانه حرفمان را بزنيم و بحمدالله همواره از آزادي مطلوبي بهره‏مند بودم كسي حتي نتوانست كوچك‏ترين تعرضي به ديگران بكند و بگويد به او كه حرفش را نزند و خواسته خودش را نگويد هر كس مطلبي داشت آزادانه مطلب خودش را بيان كرد، ممكن است از نظر نظم و نظام جلسه كسي به ديگري بگويد كه آقا نوبت به شما نيست فعلًا وقت ما نيست اما ما شاهد بوديم كه كسي كه مي‏خواست صحبت كند همه گوش مي‏دادند فقط يك اشكال در اين مجموعه بود و آن اشكال هم مربوط به بعضي از برادران من جمله يكي خود من بود و آن اين‏كه اگر يكي از برادران به عنوان انتقاد يا اعتراض چه در اين جلسه و چه در جلسات مشترك مي‏خواست صحبت كند كسي به او اعتراض نمي‏كرد كه آقا شما حق حرف زدن نداريد. بعضي‏ها در حين صحبت آن برادر مي‏خواستند به او جواب بدهند نه اين منظورشان اين بود كه او را نگذارند حرفش را بزند نه، اين‏طور نبود بنابراين، اين هم مربوط مي‏شود به نحوه برنامه‏هاي ما در گذشته مخصوصاً بعضي از برادران روحاني كه با اين سيستم در گذشته آشنا بودند كه در حين صحبت با يكديگر كاملًا مباحثه داشته باشند و اين باز اين را نمي‏رساند كه حقي از ديگران تضييع بشود از اين جهت بنده لازم دانستم تا اكثريت آقايان در جلسه حضور به هم رسانند و جلسه رسميت پيدا كند اين نكته را قبلًا به استحضار همكاران عزيز برسانم و مصدع برادران بشوم كه چنين چيزي نيست و مخصوصاً از برادرمان جناب دكتر بهشتي رفع اين تهمت را بكنم چون بارها از سخنراني‏هايش اين‏طور استنباط شده است كه ايشان يك حالت ديكتاتوري را حاكم كرده و اما در مورد جناب منتظري كمتر صدق مي‏كند كه روش ديكتاتوري را در پيش گرفته است چون خصوصياتش در بين مردم كاملًا واضح است كه اصلًا توي اين مسائل نيستند ولي به قيافه دكتر بهشتي مي‏آيد كه متمايل به ديكتاتوري هستند براي رفع گمان و اتهام از ايشان و شك و ترديدي كه بعضي‏ها نسبت به او دارند بايد حقايق را صريحاً عرض كنم و خدا را شاهد مي‏گيرم در وجود جناب بهشتي هم چنين تفكري و چنين رويه‏اي نيست، هر كس مي‏خواست صحبت بكند بدون كوچك‏ترين اعتراض و جلوگيري تا آخر آزادانه حرفش را مي‏زند و اين تهمت‏هايي است كه بعضي‏ها بدون دليل و ناروا به ديگران مي‏زند، خوب نمي‏شود، كه جلوي دهان كسي را گرفت اين هم به حساب آنها خودش يك نوع آزادي است انتقاد حق مسلم هر انسان است‏
                        مشروح مذاكرات قانون اساسى‏جلسه‏67-51، ص: 1813
و هر انساني حق دارد آن‏چه كه به نظرش مي‏رسد از مجراي تقوا نسبت به ديگري هرچه مي‏تواند انتقاد بكند هيچ اشكال به انتقاد وارد نيست و انتقاد غير از انتقام است اين يك اصل كلي است كه بايد هميشه ما بدانيم مخصوصاً خود قرآن درباره اصحاب كهف انتقاد كرده و مي‏فرمايد وقتي آنها را خداوند از خواب گران بيدارشان كرد بعد مي‏فرمايد كه: «وَ كَذَالِكَ بَعَثْنَاهُمْ لِيَتَسَاءَلُواْ بَيْنهُم» به اين علت است كه آنها مبعوث شده‏اند كه با هم تسائل كنند، از همديگر سؤال بكنند چون سؤال عامل تكامل و جريان اندازند. فكر است از اين جهت كه اين موضوع پيش نيايد براي كسي كه انتقادي كردم و الان هم انتقاد به نظرم برسد خودداري نمي‏كنم و حقيقت را مي‏گويم و در فكر كسي گمان نرود كه جو جلسه طوري است كه هيچ‏كس جرأت و حق حرف زدن ندارد، نه اين‏طور نيست هر موقع چيزي به خاطرم خطور بكند و بدانم اينجا بايستي انتقاد بكنم، بدون پروا بر مي‏خيزم و انتقادم را مي‏كنم يعني در حقيقت اين مطلب در همه آقايان صدق مي‏كند و همه در هر موقع، انتقاد به نظرشان رسيد انتقاد خودشان را بيان فرمودند. در آن زمينه كه آن روز انتقاد كردم بايد عرض كنم كه حالا هم انتقاد دارم و در آن اصل گفتم كه بگذاريد هر كسي حرفش را بزند بعد هم جناب آقاي منتظري در اطراف آن براي من توضيحي دادند ولي به هر جهت من باز اصل انتقاد را داشتم، از آن جهت كه مبادا از گفتة من سوء تعبيري بشود و ديگران هم مي‏خواهند آن انتقاد را و آن متن را چوب اغراض شخصي خودشان براي كوبيدن به سر ديگري، آن را خدمتتان عرض كردم كه كاملًا بايد هشيار باشيم زيرا اگر بي‏توجهي بكنيم ممكن است وضع ما را دگرگون بكند و السلام عليكم و رحمه الله و بركاته.
اكرمي- عرض مي‏شود كه مقدار زيادي از ناحيه مطبوعات بر عليه مجلس است البته نه همه مطبوعات متأسفانه تمام انتقادات از هر گروه و از هر دسته را مي‏نويسند و تاكنون كمتر به نمايندگان مجلس خبرگان توجه كرده‏اند خود بنده دو بار مقاله نوشتم و به روزنامه اطلاعات دادم ننوشته‏اند و به روزنامه حزب جمهوري نوشتم دادم درج نكردند از آن جهت خدمتتان عرض بكنم عليه ما خيلي مسائل هست و توطئه مي‏شود و هر چه ما مقاله بدهيم كه در روزنامه‏ها چاپ بشود و مردم مطالعه بكنند و افكارشان نسبت به مجلس روشن بشود هيچ كدام اينها را ننوشته‏اند.
پرورش- عرض مي‏شود كه صداي برادرمان آقاي اكرمي را شنيدند فقط در دنباله گفتار ايشان يك چيزي هست كه اگر جناب آقاي ايزدي اجازه بدهند آن را بياورم اينجا خدمت آقايان ارائه بدهم بد نيست، و خيلي هم به جاست بعضي از برادران ما وقت صرف كرده‏اند چنين چيزي را تهيه كرده‏اند و به صورت آلبوم در آورده‏اند. شما در اين آلبوم و مندرجات آن ملاحظه مي‏فرماييد اينجا كليه گروه‏هايي كه قبل از تأسيس مجلس خبرگان تا الان شروع به كارشكني كرده‏اند و دشنام‏هاي كوبنده و فحش‏هاي ركيك داده‏اند كه همة اينها در حد يك موجود پست است از اين حرف‏ها دركلامش راه پيدا نخواهد كرد، همه در اين آلبوم است و آقايان مي‏توانند مشاهده فرمايند كليه آن‏چه را كه از ابتدا آنها عليه مجلس شروع به توهين و اهانت نموده‏اند و در ارگان‏هاي مختلف خودشان در روزنامه‏ها و در جرايد كه البته نيست و دو گروه تا حالا اينجا (توي آلبوم) جمع شده است (ناطق آلبوم را به آقايان نمايندگان نشان دادند) ببينيد به اين صورت همه آقايان و برادران مي‏خوانند و ارزيابي هم مي‏كنند و اين تهمت‏ها را
                        مشروح مذاكرات قانون اساسى‏جلسه‏67-51، ص: 1814
كه در اينجا نوشته است البته ممكن است بعضي در جو جلسه نباشند پاره‏اي از محتويات مندرج اين آلبوم را قبول بكنند و بپذيرند ولي خدا گواه است كه چه نسبت‏هاي عجيب و غريب و ناروا و چه تهمت‏هاي عجيب و غريب و چه طغيان‏هايي كرده‏اند، بيست و دو گروه در تمام ارگان‏هاي مختلف خودشان و در روزنامه‏هايشان و در جرايدشان تمام اين تهمت‏ها را به مجلس خبرگان نسبت داده‏اند، اين است معناي سانسور و در حقيقت اين است معني اختناق، و تمام روزنامه‏هايشان مي‏نويسند كه واقعاً خواندن آن شرم‏آور است كه تمام اينها و هرچه دلشان بخواهد مي‏نويسند باز هم فرياد و ناله در مي‏آورند كه آقا در مجلس خبرگان آزادي نيست و در حال اختناق و سكوت است هيچ‏كس را نمي‏گذارد حرفش را بزند اين مثال شبيه آن است كه، دزدي نصف شب به خانه كسي مي‏رود و تمام اثاثيه را جمع‏آوري مي‏كند و اسلحه به روي اهل خانه مي‏كشد آن وقت اگر يكي پشت سر آن دزد را بگيرد و يا ضربه‏اي به او وارد كند و بگويد به او برادر اين چه كاري است كه انجام مي‏دهيد آقا دزده داد و فرياد مي‏كند كه اصلًا از آزادي خبري نيست چرا نمي‏گذاريد من كارم را بكنم، آزادي يعني اين‏كه آقا دزده را بگذارند تمام لوازم و اثاثيه منزل را ببرد و صاحب‏خانه همان‏طور نگاه كند و دم در نياورد كه مبادا سلب آزادي از دزد بشود. بنابراين ممكن است تمام برادران خبرنگار و مخربين و يا بعضي از آنها الان در اينجا باشند مي‏توانند اين بيست و دو ارگان خبرهاي مختلفي كه در اين آلبوم هست ملاحظه كنند و ببينند در آن‏چه نوشته شده است و اگر حاضر باشند در اختيارشان گذاشته مي‏شود فحش و تهمت‏هايي كه زده شده موجود است و متأسفانه و البته شايد بگويم كه يكي از تقصيرهايي كه به عهده ما بود اين بود كه اينها را ما قبلًا بررسي نكرديم البته بررسي شده بود اما در نطق‏هاي قبل از دستور نيامديم بگوييم و حالا من به عنوان يك برادر از كليه عزيزان موجود تقاضا و خواهش مي‏كنم گروه‏ها و ارگان‏ها جو را مسموم كرده‏اند البته نه جو كلي مردم را جوهاي موضعي را مسموم كرده‏اند.
برادران و خواهران دانش‏آموز، دانشجو، تحت تأثير تبليغات سوء آن گروه‏ها البته يك مقدار فضاي فكريشان شده است اين‏كه شما بعد از اتمام اين قانون اساسي و همه هم مي‏دانيد رسالت سنگيني كه هست از طريق رسانه‏هاي خبري راديو و تلويزيون و از طريق مجالس عمومي آن‏چه كه مضمون و عبارات قانون اساسي هست مستدل است و روي اين قانون اساسي زحمت كشيده شده براي مردم بيان فرماييد تا افكار عمومي روشن گردد و واقعيات را بدانند. براي اين‏كه حتي برادران عزيز بدانند كه چه نسبت‏هاي ناروايي و چه تهمت‏هاي بدي داده شده، ديدن اين‏طور مسائل و قضايا براي همه ضروري و لازم است اميدوارم بتوانيم در اختيار همگان قرار بدهيم و مجالي داشته باشند يك تعدادش را لااقل مطالعه فرمايند و از نظر گروه‏هاي مختلف و تهمت‏هايشان و اهانت‏هايشان آگاه بشوند. اميدوارم خداي بزرگ به همه توفيق عنايت بفرمايد و بتوانيم نسبت به انجام وظايف محوله خويش در راه مقدس عاليه اسلام و به ثمر رساندن اين انقلاب عظيم ملي بيش از پيش كوشا باشيم. ممنون و متشكرم و ديگر عرضي ندارم.
رئيس- ممنون و متشكر موفق باشيد ان‏شاءالله، آقاي هاشمي‏نژاد مطلبي داريد به عنوان ناطق قبل از دستور بفرماييد.
هاشمي‏نژاد- بسم الله الرحمن الرحيم. اعوذ بالله من الشيطان الرجيم. عرض مي‏شود به خدمت‏
                        مشروح مذاكرات قانون اساسى‏جلسه‏67-51، ص: 1815
برادران عزيز شايد من به قدر هفت هشت دقيقه از جناب آقاي منتظري تقاضا كردم اجازه بفرمايند كه يك توضيحي هست كه آن را خدمت آقايان بيان نمايم و اين توضيح از زبان همه همكاران عزيز هست كه در اينجا تشريف دارند در مكرر جنابان آقايان منتظري و دكتر بهشتي مسؤوليت جلسه را داشتند و تغييراتي كه برادران ما احياناً در اينجا در موضوعي از موضوعات مورد بحث داشتند تذكر دادند كه هر گوينده‏اي كه در اينجا سخن مي‏گويد نظر خودش را بيان مي‏كند بلكه آن‏چه كه در تخيلات و در افكارش هست همان را بيان مي‏كند و نظر فرد نظر جمع نيست و از همه شنوندگان و بينندگان تقاضا شده بود تعبيرات افراد را به حساب خودشان بگذارند نه به حساب اسلام و نه به حساب جمع نمايندگان. پريروز يكي از برادران ما كه در اينجا صحبت مي‏فرمودند و در تعبيرشان شايد اين تعبير براي تعدادي برادران و خواهران ما ناخوشايند و ناگوار بود جناب آقاي فاتحي يك مطلبي را فرمودند و در مفهوم صحبت‏شان يك نكته‏اي و يا يك تعبيري وجود داشت كه دنباله آن تعبير تلفن‏ها و اعتراضات متعددي از طرف خواهران به اينجا شد و خوشبختانه امروز هم يكي از خواهران تلفني در همين زمينه اينجا كرد و من با آن مواجه بودم پس از گفت و گو توانستم با آن خواهر عزيز در صحبت به تفاهم برسيم. ترديدي نيست كه انقلاب ما يكي از اثرات عميقي كه در سراسر زندگي ملت ما باقي گذاشت در رابطه با زن در جامعه ما بود. ما هنوز يادمان نرفته است كه دو سال يا سه سال قبل حقوق مسلم مشروعي كه براي زنان بافضيلت و باتقوا و مسلمان و متعهدمان در اين مملكت وجود داشت بعضي از افراد در اين كشور بودند كه از دادن چنين حقوق و امتيازي كه حق مسلم آنها بود از دادن آن حقوق براي خواهران‏مان امتناع ورزيدند. ولي اين انقلاب آن‏چنان توانست راه را براي استفاده خواهران تا جهت رسيدن به حق مشروعشان باز بكند كه در مرحله‏اي قرار گرفته كه براي ما در گذشته قابل تصور نبود و ميليون‏ها نفر ايراني با چشم خودشان از تلويزيون ديدند كه خواهران مسلمان‏مان در كنار امام پشت ميكروفون ايستادند و در برابر ده‏ها هزار نفر جمعيت صحبت كردند و مطالب حق اسلامي خودشان را بيان كردند و الان در نوع مراحل و حركت انقلابي جامعه ما از بركت وجود زنان استفاده كرده و مي‏كنند و نقش آنها در انقلاب تا آنجا بود كه حتي در يكي از ديدارهاي امام صريحاً به خواهران‏مان فرمودند كه نقش شما در اين انقلاب بيشتر از مردان بوده است اين تعبير امام بود و از آنها خواهش مي‏كنم كه باز آن اصلي كه كراراً رويش صحبت شده است كه هر حرف هر كسي را به حساب همان كس بگذارند و مسؤوليت در تعبيري مربوط به شخص گوينده است، در رابطه با جمع. خواهران ما در تلويزيون ديدند كه در همان جا تعدادي از نمايندگان برخاستند و به آن تعبير اعتراض كردند و من‏جمله خود من در آنجا بر خاستم و اعتراض كردم از اين نظر خواستم از آن «تعبير از محضر خواهران پوزش بطلبم و مطمئن باشند كه در اين رابطه ميزان براي آنها بيان نظرات امام است و آنها ديدند و دنيا ديده است كه امام در برداشتي كه از حقوق زن و نقشي كه زن در انقلاب اصيل جامعه ما داشت تا كجا بود و تا چه حد بود آن‏چه را كه مي‏توانند به حساب اسلام بگذارند. گفته‏هاي امام زمان در اين رابطه بود كه در سراسر جهان پخش شد و نمايندگان ديگري كه در اينجا تشريف دارند هر كدام مسؤول كار خودشان و وظيفه خودشان هستند و اجازه ندهند از چنين مسائل‏شان كه پيش مي‏آيد احياناً خداي نكرده ديگران سوءاستفاده كنند و در زمينه‏اي باشد كه بشود از آن بهره‏برداري‏هاي نادرستي‏
                        مشروح مذاكرات قانون اساسى‏جلسه‏67-51، ص: 1816
بشود اميدوارم كه ما زنان‏مان و مردان‏مان طبق موازين اسلامي در اين حركت كلي انقلاب به پيش برويم هم‏اكنون هم خواهران‏مان در كنار برادران انقلابي‏مان در داخل سفارت سابق آمريكا و لانه جاسوسي آمريكا در اين كشور به كارشان مشغول هستند و اشتغال اين لانه جاسوسي به وسيله برادران و خواهران‏مان هر دو انجام شد و من شب اول در آنجا ناظر بودم كه به محضر آنها رفتم و شرفياب شدم در حالي كه تعدادي از خواهران‏مان سلاح به دوش داشتند مشغول پاسداري بودند در دل شب با حفظ همه موازين و اصول اسلامي والسلام.
رئيس- بسيار متشكر، آقاي فاتحي مطلبي داشتيد بفرماييد.
فاتحي- مي‏خواستم ضمن تأييد مطالب جناب آقاي هاشمي‏نژاد كه نظر به تعبير بوده است بنده نظرم همين است كه «مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَة» از نظر عمل اكتسابي بين زن و مرد فرق نيست حتي زن مي‏تواند از نظر تكامل روحي تا آن حد برسد كه از مرد هم بالاتر بزند و به مقام والاتري ارتقا پيدا كند و اما بحثي كه آن روز داشتم بنده اين‏طور به عرض رساندم گفتم به طور كلي عواطف در زن بيشتر است و حالت تفكر و تعقل در مرد بيشتر است. و آن يك مسأله طبيعي است كه تمام افرادي كه در بررسي‏هاي روحي و فكري و جسمي و بدني زن و مرد بحث كرده‏اند و مطالعه كرده‏اند اين معني را گواهي مي‏كنند و بحث‏مان اين بود كه در اسلام هم آن‏چه كه مربوط به حكومت قضاوت است در اسلام اين معني را نظر داريد كه ...
هاشمي‏نژاد- آقاي فاتحي خواهش مي‏كنم بنده آن‏طوري كه بايستي تعبير شود تعبير كردم ديگر شما بيش از آن تعبيرش نكنيد.
فاتحي- در نظر داريد كه همان‏طوري كه امام فرمودند اگر اين زن‏ها نبودند مردها را وادار نمي‏كردند اين انقلاب ما به ثمر نمي‏رسيد، اين زنان بودند كه مردان و جوانان و جگرگوشه خودشان را آن‏چنان تربيت نمي‏كردند و تحريك مي‏كردند كه اينها به ميادين بروند و در مقابل مسلسل‏ها و سنگرها قرار بگيرند و انقلاب مقدس اسلامي به ثمر برسانند اين سوءتفاهمي بود ان‏شاء الله منتفي شد.
رئيس- خيلي ممنون، با اينان تعداد چهل و هشت نفر جلسه رسميت خودش را اعلام مي‏كند جلسه رسمي است. اعوذ بالله من الشيطان الرجيم. بسم الله الرحمن الرحيم. ضمن طومارهاي زيادي كه از تهران و از نقاط مختلف كشور به عنوان پشتيباني از رهبر انقلاب امام خميني و از مجلس خبرگان و قانون اساسي رسيده است يك طوماري هم به وسيله برادران‏مان جناب آقاي فاتحي از اهالي محترم قروه و سريش‏آباد رسيده است كه در حدود بيست هزار امضاء دارد به عنوان پشتيباني از مصوبات مجلس خبرگان، ما ضمن تشكر از همه برادران و خواهران مسلمان كه با عنايت خاص خودشان به اين مجلس توجه دارند ضمن تشكر از آنها از خداي بزرگ خواهانيم كه وظيفه‏اي را كه خدا و ملت بزرگ و مسلمان ايران به عهده ما محول نموده است بتوانيم به خوبي انجام بدهيم. ضمناً مي‏خواهيم خدمت آقايان عرض بكنم و آنهايي هم كه خارج از مجلس هستند به همين وسيله صداي من به آنها برسد كه آخرين جلسه ما روز پنج‏شنبه تمام مي‏شود. (يكي از نمايندگان- جناب آقاي منتظري پيش از ظهر پنج‏شنبه ...) اجازه بفرماييد عرض مي‏كنم ما براي اين‏كه مقدمه‏اي كه نوشته شده است بررسي كنيم و اصلاح كنيم و همين‏طور براي اصول مصوب يك بررسي نهايي داريم فردا صبح و عصر كميسيون‏
                        مشروح مذاكرات قانون اساسى‏جلسه‏67-51، ص: 1817
مشترك هست تقاضا مي‏كنم از آقاياني كه در جلسه حاضرند و آنهايي كه خارج از مجلس هستند توجه داشته باشند براي بررسي نهايي اصول مصوب و همچنين براي بررسي مقدمه‏اي كه نوشته شده در كميسيون مشترك صبح و عصر فردا چهارشنبه بيست و سوم آبان حضور پيدا نمايند از آقايان محترم چه آنهايي كه حاضرند و چه آنها كه غايبند تقاضا مي‏شود همه در كميسيون مشترك صبح و عصر شركت كنند و زود هم تشريف بياورند چون كارمان خيلي زياد و فشرده است مي‏خواهيم ان شاءالله فردا شب تمام اين كارها را تمام كنيم يعني بررسي مقدمه و بررسي مختصري هم براي اين اصول داريم، بررسي اينها تمام بشود يك قسمت از اصول بررسي شده است و يك قسمت از بررسي اصول هم باقيمانده است و براي پنج‏شنبه قبل از ظهر ساعت نه آخرين جلسه علني در اينجا تشكيل مي‏شود از همه آقايان نمايندگان مجلس خبرگان انتظار داريم در هر جاي كشور هستند اين زحمت به خودشان هموار كنند و قبول زحمت نموده و براي قبل از ظهر روز پنج‏شنبه پس‏فردا، ساعت نه صبح در جلسه علني تشريف بياورند و براي اين‏كه آخرين جلسه است و مي‏خواهيم ان شاء الله قانون اساسي تنظيم شده به امضاي آقايان نمايندگان برسد و در اختيار ملت عزيز ايران گذاشته شود بنابراين از آقايان انتظار داريم اگر كاري هم دارند آن را كنار بگذارند و تعطيل كنند و در جلسه علني پس‏فردا، (روز پنج‏شنبه) تشريف بياورند و توجه هم داشته باشند كه در جلسه علني پس‏فردا، ديگر هر كسي باز روي عبارت اظهارنظر بكند و اظهارات و نظرات آن شخص مورد توجه قرار بگيرد. هر كس نظري دارد فردا روز چهارشنبه در كميسيون مشترك صبح و عصر شركت كند و نظرات خودش را بگويد بعداً باز پس‏فردا، نگويند ما نبوديم براي اين‏كه ادامه جلسه ديگر براي ما ميسر نيست. البته آقايان اين نكته را توجه داشته باشند در اين بررسي نهايي تغيير ماهوي در اصول داده نمي‏شود بلكه مثلًا شايد كلمه‏اي «و» را جلو، عقب داده شود كه هيچ به معني ماهيت و به محتوا ضرر نمي‏زند خلاصه آقايان مطمئن باشند كه ما نمي‏خواهيم بياييم به ماهيت و در معناي اصل تغيير و تحول بدهيم، بعضي‏ها هم اصل تازه‏اي و يا طرح تازه‏اي بياورند به تصور اين‏كه ما شايد بخواهيم يك اصل قانون اساسي درست كنيم نه چنين نيست. قانون اساسي را قبلًا طرح و بررسي كرديم و مدت سه ماه اين اصول را بررسي كرديم كسي فكر نكند همه اينها خراب است و بايد دور ريخته شود و مي‏خواهيم از نو يك قانون اساسي تازه‏اي درست كنيم و مجلس خبرگان جديدي تشكيل بدهيم نه اين‏طور نيست. اين براي ما اساسي و عملي نيست بنابراين غير از اين چهار اصلي كه داريم در اين جلسه الان مطرح مي‏كنيم و ان شاء الله در همين جلسه كارش تمام مي‏شود ديگر ما اصل جديد نداريم و اصل تازه‏اي و عبارت تازه‏اي كه براي متمم يا مثلًا فرض بفرماييد براي تجديد نظري اگر در آينده لازم باشد باز ممكن است ان شاء الله در آينده مجلس خبرگان تشكيل بدهند و هميشه قانون‏هاي اساسي، متمم هم داشته است براي اين‏كه ما همه بشريم و غير از معصومين سلام الله عليهم اجمعين همه جايز الخطا هستيم نمي‏توانيم بگوييم كه خطا نمي‏كنيم ولي آقايان آن اندازه‏اي كه قدرت و توانايي و امكان داشتند به پيشنهادهاي قانون اساسي كه اشخاص مختلف ارسال نموده بودند و آنها مراجعه كردند و بررسي و تحقيق به عمل آورند و بالاخره بدون اين‏كه فشاري و يا زوري باشد و با اكثريت آراء كه دو سوم مجموع نمايندگان است يعني چهل و هشت نفر همه اصول تصويب شد. ما اگر يك اصل چهل و هفت رأي مي‏آورد آن اصل را رد مي‏كرديم و تصويب نمي‏كرديم‏
                        مشروح مذاكرات قانون اساسى‏جلسه‏67-51، ص: 1818
با اكثريت چهل و هشت رأي يعني هر يك از اين اصول چهل و هشت نفر اقلًا رأي داده‏اند اين اقلش هست و الا بعضي از اصول به اتفاق آراء تصويب شده و بعضي از اصول اكثريت خيلي قاطع داشته است خلاصه قريب به اتفاق آن‏چه كه كمتر از همه رأي داشته است، از چهل و هشت رأي كمتر نبوده است بنابراين اين اصول به تصويب آقايان نمايندگان خبرگان كه نمايندگان محترم ملت ايران بوده‏اند رسيده است فقط روز پنج‏شنبه براي امضاء كردن اصول است كه در دسترس خواهران و برادران‏مان ان شاء الله اميدواريم كه هم در كميسيون‏هاي مشترك فردا روز چهارشنبه صبح و عصر آقايان نمايندگان شركت مي‏كنند و هم در جلسه علني روز پنج شنبه پس‏فردا از ساعت نه قبل از ظهر اين‏كه گفتيم زن‏ها دخالت نكنند نه از باب اين است كه حقي از آنها گرفته شود بلكه از جهت اين است كه كارها كه مردها انجام مي‏دهند مسؤوليت و بار سنگيني است و از اين لحاظ است كه نمي‏خواهند بار سنگيني به دوش زن‏ها بگذارند و الا حق خانم‏ها محفوظ است و حرمت و احترام آنان محفوظ است اصولًا اگر زن‏ها نبودند مردها از كجا به وجود مي‏آمدند همين زن‏ها و خانم‏ها بودند كه جوانان را براي انقلاب تشويق مي‏كردند. آقاي حجتي كرماني بفرماييد.
حجتي كرماني- آن طرحي كه ما داده بوديم، به مردم وعده داده بوديم كه آن را در مجلس طرح مي‏كنيم، بعضي‏ها مراجعه مي‏كنند كه چه وقت طرح مي‏كنيد؟
رئيس- در كميسيون كه طرح شد، من خودم هم نظري داشتم آقاي حجتي، بعد ديدم در كميسيون اكثريت نياورد. طرح را وقتي مي‏شود به جلسه علني آورد كه اكثريت در كميسيون رأي بدهند و متأسفانه اين طرح را شما وقتي داديد كه اصول قانون اساسي تصويب شده بود و اگر اين طرح در آن بخواهد مطرح بشود بدين معني است كه ما بايد اقلًا سي اصل از اصول تصويب شده را به هم بزنيم، كه در واقع مي‏شود قانون اساسي جديدي. بنابراين من از شما خواهش مي‏كنم كه ديگر آن طرح مسكوت عنه بشود وگرنه بايد از نو معركه بگيريم. (حجتي كرماني- پس اقلًا ...) مي‏دانم نظر شما شوراي جمهوري بوده منتها با يك تركيب خاصي، خود من هم نظرم شوراي جمهوري بود و در آن پيش‏نويس هم كه نوشته‏ام نظرم را هم مطرح كرده‏ام البته شما و آقاي غفوري زحمت كشيده‏ايد. نظري است و نظرتان هم محترم است ولي الان ديگر اين معني را نمي‏شود مطرح كرد، يعني اكثريت نمي‏آورند (يزدي- در جلسه مشترك هم مطرح شد.) در جلسه مشترك هم من حرف‏هايم را زدم، هم شما طرحتان را گفتيد و ديديم اكثريت نمي‏آورند و ما بنا را بر اين گذاشته بوديم كه وقتي اكثريت حاصل نشد ديگر اينجا بحث نكنيم. اجمالًا براي برادران و خواهران ايران هر جا هستند توضيح مي‏دهم كه طرحي را كه جناب آقاي غفوري و جناب آقاي حجتي داشتند، شوراي جمهوري بود آن‏هم به ترتيب خاصي كه يازده نفر باشند خود من هم نظر داشتم به شورايي بودن اما نه به آن ترتيب ولي در كميسيون مشترك مورد تصويب قرار نگرفت و بنابراين ما تشكر مي‏كنيم كه شما زحمت كشيديد و طرح‏تان را ارائه كرديد.
حجتي كرماني- پس ترتيبي بدهيد كه مردم مطلع بشوند.
رئيس- حالا اجازه بدهيد دستور جلسه را ...
كريمي- اجازه بفرماييد من هم يك كلمه اضافه كنم (با اجازه شما و آقايان) اين طرح را اكثر آقايان مطالعه كردند و بنده هم مطالعه كردم و تنها عذر بنده و ساير رفقا كه اطلاع‏
                        مشروح مذاكرات قانون اساسى‏جلسه‏67-51، ص: 1819
دارند، اين است كه ما يك تركيبي براي قانون اساسي پيش‏بيني كرديم و تصويب شد و چون وقت نداريم اين را مطرح نمي‏كنيم. اين طرحي است كه بنده مطالعه كردم و عده‏اي از آقايان هم مطالعه كردند ولي نپسنديدند و اگر هم الان طرح بشود باز هم رأي نمي‏آورند.
فارسي- آراء موافق هم به ده رأي نرسيد.
حجتي كرماني- در هر صورت در اختيار مردم بگذاريد.
رئيس- حالا اجازه بدهيد بپردازيم به دستور جلسه.
كرمي- ما الان چهل و نه نفر هستيم و بايد چهل و هشت رأي موافق داشته باشيم تا اصلي تصويب شود شما چطور با اين عده اصول را مطرح مي‏فرماييد؟ بهتر است كه اين دو ساعت (از ساعت چهار تا شش) را برويم به كميسيون مشترك و مقابله بكنيم نشستن در اينجا فايده ندارد.
رئيس- آقاي عضدي طوماري دارند به امضاء بيش از دويست و پنجاه دانشجو رسيده كه ايشان به خاطر تشويق دانشجويان مي‏خواهند به نظر آقايان برسانند و چند دقيقه‏اي توضيح بدهند. بفرماييد آقاي عضدي.
سبحاني- بعضي از اين اصول مسلمات است و در جلسه از اصول مسلم تلقي شده فقط بعضي ممكن است نباشد.
مكارم شيرازي- از اصل ما قبل آخر كه مخالف ندارد شروع بفرماييد تا آقايان هم برسند.
عضدي- طوماري است كه آقايان دانشجويان آورده‏اند و دويست و پنجاه امضاء دارد. آنان خواسته‏هايي دارند كه من عيناً روي كاغذ آورده‏ام و مي‏خوانم در قانون اساسي بايد اصول اقتصاد اسلامي منظور گردد.
ما دانشجويان دانشگاه تهران از نمايندگان شوراي نگهبان تقاضا داريم كه اصول زير را در سمينار بررسي اقتصاد اسلامي مطرح گرديده است به شرح زير در قانون اساسي منظور گردد:
1- اقتصاد جمهوري اسلامي ايران بايد از هرگونه آثار سرمايه‏داري و شبه سرمايه‏داري و استثماري تصفيه گردد. بدين منظور بايد انقلاب اقتصادي در تمام شؤون كشور به وجود آمده استقلال يابد.
2- تمامي عوامل توليد كه توليد انبوه مي‏كنند در مالكيت امام و امت باشد و زير نظر شوراي عالي اقتصادي اداره مي‏شود و منافع آن بايد در جهت منافع عموم به كار رود.
3- براساس اصل ولايت فقيه تمامي اموال در تحت ولايت امام و نايب امام قرار دارد و وي با مشورت با شوراي اقتصادي در مورد آنها تصميم مي‏گيرد و همچنين حداكثري براي ثروت افراد تعيين مي‏نمايد.
4- ابزار توليد صنعتي در مالكيت عمومي است و هيچ بخش خصوصي نمي‏تواند آنها را به مالكيت خود درآورد و فقط ابزار توليد دستي و ابزار توليد ماشيني كوچك شامل اين قانون نمي‏شود.
5- براي تمامي آحاد ملت بايد كار مولد ايجاد نمود تا هر كس بتواند بر اساس تعداد و انتخاب خود كار مناسب را برگزيند و دولت اسلامي بر اين اساس وظيفه دارد نيروي انساني‏
                        مشروح مذاكرات قانون اساسى‏جلسه‏67-51، ص: 1820
را در جهت بر آوردن نيازهاي اقتصادي جامعه اسلامي برنامه‏ريزي نموده و آموزش و تخصص دهد ولي مالكيت ابزار توليد مطابق قوانين فوق خواهد بود.
6- توليد و واردات و صادرات كشور را بايد وزراي عالي اقتصادي براساس موازين اسلامي برنامه‏ريزي نمايد و به گونه‏اي كه تمامي نيازهاي ضروري عمومي به حد كفاف تأمين گردد و اقتصاد كشور در جهت هدف‏هاي اسلامي رشد كند.
7- ربا براي هميشه ممنوع است و بيع و نظام بازار و سيستم توزيع كالا بايد براساس اقتصاد اسلامي برنامه‏ريزي شود.
8- توزيع ثروت بايد عادلانه باشد و حاصل كار هر كس به خودش برگردد و اختلاف فاحش در آمدها از بين برود.
اجازه بفرماييد يك توضيح كوچكي بدهم. ما خيلي از اين خواسته‏هاي دانشجويان عزيز را در بخش اقتصادي آورديم و فقط يكي، دو مورد است كه نيامده و درباره آنها هم به اندازه كافي در اينجا بحث شده است آقاياني كه در اينجا هستند اكثراً صاحب‏نظر هستند و هم در اقتصاد اسلامي، هم در فقه و هم در اقتصاد كلاسيك و دانشگاهي، بنابراين روي اين يكي دو خواسته كه نيامده به قدر كافي بحث شده گذشته از اين، در گروه اقتصاد آقاياني كه تشريف داشتند ضمن اين‏كه خودشان اكثراً صاحب‏نظر بودند پيشنهادات رسيده را نيز بررسي كرده و از صاحب‏نظران اقتصاد چه اقتصاد اسلامي و چه اقتصاد غير اسلامي دعوت كرديم و خيلي‏ها آمدند به جلسه ما همين حالا چند تا از آقايان اينجا هستند. آقاي موسوي اصفهاني اينجا تشريف دارند. يكي از برادران مصاحبه كردند و خود ايشان به گروه ما تشريف آوردند بدون آن‏كه پيشنهاد بدهند كه مثلًا اين اصل بايد حذف بشود يا اصلي بايد اضافه بشود فقط نظرشان روي كلمات و جملات بود.
موسوي اصفهاني- آقاي عضدي اسم ببريد مانعي ندارد.
عضدي- چون من تصميم دارم پاسخ بدهم و در همان روزنامه مقاله بنويسم لزومي نمي‏بينم كه اسم ببرم.
حجتي كرماني- آن‏كه توي كميسيون بود غير از اين بود كه تصويب شد.
عضدي- عرضم اين است كه آن آقاياني كه در آن كميسيون هستند همه مي‏دانيد كه كساني هستند كه در فقه تبحر دارند هم در اقتصاد كلاسيك و هم خواسته‏هاي دانشجويان عزيز اكثراً در اصول ما آمده و آن مورد كه نيامده (تكرار مي‏كنم) بحث شده بود و دليل قانع‏كننده‏اي بوده كه نيامده و آنان مي‏توانند مراجعه بكنند به صورت جلسات و باز هم پس از اين به اين مقالات پاسخ داده خواهد شد و آقايان خواهند رفت در تلويزيون تا اين اصولي را كه تصويب شده، توجيه كنند والسلام عليكم.
2- طرح اصل مربوط به صدور حكم يك درجه‏اي‏
رئيس- موفق باشيد ان شاء الله. اعوذ بالله من الشيطان الرجيم. در اقتصاد اسلامي ... (حجتي كرماني- چند نفر آنجا بودند.) (عضدي- آقاي علي تهراني بودند ...) (حجتي كرماني- به شما مي‏گويند اكثراً هم در اينجا بودند. راست بگوييد آقا.)
دكتر بهشتي- آقاي حجتي بحث نفرماييد.
                        مشروح مذاكرات قانون اساسى‏جلسه‏67-51، ص: 1821
موسوي جزايري- اجازه بدهيد من عرض كنم در كميسيون آقاي موسوي اصفهاني بودند و آقاي دكتر عضدي هم كه متخصص اقتصاد هستند بودند.
عضدي- در هر حال عرضم اين بود كه خواسته‏هاي دانشجويان عزيز را برايتان خلاصه بكنم و رفع زحمت بكنم.
رئيس- بسم الله الرحمن الرحيم. با اجازه آقايان چون عده كمي تشريف آورده‏اند از اين اصل ما قبل آخر مي‏خوانيم كه مختصر هم هست اصل «صدور حكم، يك درجه‏اي است جز در مواردي كه قانون طبق موازين فقهي تجديدنظر را تجويز نمايد». اين اصل مربوط است به باب قضا و فكر مي‏كنم حرفي هم رويش نيست. (خامنه‏اي- من مخالفم). آقاي قريشي اشكال شما چيست؟
قريشي- بعد از «صدور حكم» كلمه‏اي اضافه كنيد مثلًا «... در دادگاه‏هاي اسلامي».
رئيس- در باب قضا كه گذاشتيم معلوم مي‏شود مربوط به اصول قضاوت است. آقاي خامنه‏اي بفرماييد. (خامنه‏اي- من مخالفم). آقاي غفوري بفرماييد.
گلزاده غفوري- اولًا اين اصل مربوط به قانون اساسي نيست و ثانياً در عمل اشكالاتي توليد مي‏كند و آن اعتبار قضائي را به‏خصوص با اين وضعي كه ما در پيش داريم و بايد رويش تجربه بشود از بين مي‏برد.
رئيس- پس شما مخالفيد. (غفوري- بايد در قانون محاكمات نوشته بشود). آقاي رشيديان بفرماييد.
رشيديان- بنده يك سؤال دارم، اينجا اگر توضيح داده شود «پس از بررسي كافي و اثبات جرم ...»
رئيس- از جمله صدور حكم معلوم است كه قاضي كارش را كرده و حكمش را داده.
رشيديان- يك مسأله ديگر اين است با توجه به اين‏كه ما سابقه تجربه قضائي به صورت مدون نداريم، بهتر نيست كه يك مقدار تجديدنظر بكنيم؟
هاشمي‏نژاد- مشخص بشود كه اصلًا از نظر اسلام رسيدگي چطوري است، يك درجه‏اي يا دو درجه‏اي؟
رشيديان- آقا من از آقاي منتظري سؤال مي‏كنم اگر جوابي دارند مي‏دهند.
رئيس- «صدور حكم يك درجه‏اي است» يعني موضوع با همه مقدماتش به دادگاه كه مي‏رود، استماع دلايل و گواهي شهود و تمام مقدمات كه انجام مي‏شود آن‏وقت قاضي حكم مي‏كند، اين حكم قطعي است و ديگر قابل استيناف نيست، مگر اين‏كه از نظر موازين فقهي مجوزي براي تجديدنظر داشته باشيم چون حكم قاضي قاطع بوده و حكم فصل خصومت مي‏كند.
رشيديان- حالا اگر آن مجرم با سند كافي اعتراض كرد گفت كه اين حكم غير شرعي است چه مي‏شود؟
رئيس- اين بر طبق موازين فقهي معنايش اين است كه اگر يك جايي ثابت شد كه حكمي خطاست، تجديدنظر بكند.
رشيديان- پس از اعتراض وارد مي‏شود.
صدوقي- اگر اعتراض مستند به دليل باشد، درست است.
رئيس- آقاي فوزي. (فوزي- من مخالفم). آقاي مكارم بفرماييد. (مكارم- من موافقم). آقاي رحماني بفرماييد.
 (رحماني- اين وقتي است كه موازين قضا بر طبق فقه اسلامي پياده شود،
                        مشروح مذاكرات قانون اساسى‏جلسه‏67-51، ص: 1822
تصحيح بفرماييد.) ما فرض مي‏كنيم كه قوانين ما اسلامي است. (رحمانى- اين‏طور مي‏شود ديگر، وقتي كه موازين اسلامي پياده شود). آقاي هاشمي حسيني بفرماييد. (هاشمي- موافقم) آقاي آيت شما موافقيد يا مخالف؟
دكتر آيت- توضيح است، ما اينجا نوشته‏ايم يك درجه‏اي مگر در مواردي كه قانون استثنا مي‏كند ولي ما يك مسأله ديوان عالي كشور داريم، درست است كه ما در ماهيت وارد نمي‏شود، ولي يك وقت مانع آن كار نشود بعضي اوقات اعاده دادرسي داريم ....
رئيس- اعاده دادرسي اگر بر طبق موازين فقهي درست باشد، عيبي ندارد. خوب آقاي خامنه‏اي بفرماييد به عنوان مخالف صحبت كنيد، البته مختصر و مفيد.
خامنه‏اي- بسم الله الرحمن الرحيم. در طليعه اصل يك غلط بسيار بزرگ است كه نويسندگان اين را نمي‏دانم چه فكري پيش خودشان كرده‏اند چون وقتي كه اين كلمه را مي‏گذاشتند من نبودم. مي‏خواستم سؤال كنم ولي حالا كه مخالفم نمي‏توانم سؤال كنم بلكه بايد اعتراض كنم كه «صدور حكم يك درجه‏اي است». چه معني دارد چون «صدور حكم يك درجه‏اي است». يعني حكم يك بار صادر مي‏شود. اين جمله منظوري را كه ما داشتيم و در قانون هست و در قوانين كشورهاي ديگر هم هست نمي‏رساند ... (صدوقي- اسلام مي‏گويد). نه منظور اين نيست. (موسوي تبريزي- منظور از نظر اسلام است).
خامنه‏اي- (در خطاب به موسوي تبريزي) آقا من كه به اندازه شما مي‏فهمم عجيب است، اجازه بفرماييد آقا. (صدوقي- مجتهد جامع الشرايط ...) اجازه بفرماييد آقاي صدوقي روزهاي آخر است همه كم حوصله‏اند و من هم كسالت دارم مي‏خواهم بحث به مشاجره نكشد. دو كلمه بگويم و بروم. من آن را كه فرموديد مي‏دانم «صدور حكم يك درجه‏اي است» اصلش بود «رسيدگي يك درجه است». آن‏كه شما مي‏فرماييد مسأله، رسيدگي است يعني مجموعاً از وقتي كه دادگاه مشغول مي‏شود به پرونده و مراحل مختلف تا صدور رأي و فراغت، اين دوره رسيدگي ناميده مي‏شود و يك درجه‏اي است يعني پرونده يك بار مطرح مي‏شود.
هاشمي‏نژاد- اتفاقاً اين نيست.
رئيس- اجازه بفرماييد صحبت كنند، چون موافق جواب خواهد داد.
خامنه‏اي- اگر من و جناب‏عالي يكديگر را نمي‏شناختيم مطلب قابل درك بود ولي شما كه مي‏دانيد آن مقداري كه مي‏خواهيد توضيح بدهيد من مي‏دانم. صدور حكم يك درجه‏اي است، منافات ندارد با اين‏كه رسيدگي چند درجه‏اي باشد، شما كه اين را نمي‏خواهيد بگوييد من منظور شما را مي‏دانم و مي‏گويم كه جمله مفيد منظور شما نيست، از اين بگذريم، رسيدگي در هر دادگاهي قطعي است و به محكمه ديگر نبايد برود و اما ملاك شرعي كه ما داريم، و مقبول بنده هم هست، اين استثنايي كه فرموديد در فقه هم هست، به معناي اين است كه قاضي مجتهد كامل است و مجتهد بعد از آن‏كه ما به تسلط وي و به موضوع حكم اعتماد كرديم صحيح نيست كه حكمش را به دست محكمه‏اي ديگر بدهيم كه آن را نقض كند، اين‏هم صورت‏هاي مختلفي دارد، آنجايي است كه قاضي باشد نه قاضي تحكيم، قاضي منصوب باشد و نصبش هم به لحاظ عقلانى هم لغو است و قاضي است و حكمي روي موازين داده است، اما يكي در همين مصداق‏
                        مشروح مذاكرات قانون اساسى‏جلسه‏67-51، ص: 1823
كوچك ما بحث مي‏كنيم شما اين را براي يك دادگستري كه چهار هزار نفر مجتهد داشته باشد كه نمي‏دهيد، مجتهديني هستند كه در حدود مقررات اظهارنظر مي‏توانند بكنند و به آن تسلط عميقي كه مجتهد مورد نظر شما در فقه دارد، نخواهند رسيد، پس آن خطايي كه شما شق دومش را در نظر گرفته‏ايد و استثنا كرده‏ايد منكر نيستيد كه مواردي خواهد بود كه قاضي اشتباه بكند، در فقه غير از اين‏كه در نامه‏اي از امام به شريح هست كه فرمود احكامت را به عرضه كن، قبل از اجرا به من عرضه كن، يعني احكام تو را نظر نهايي من قطعي خواهد كرد. يعني حكم تو قطعي نيست، غير از اين ما در فقه داريم كه (يعني در عروه هست) از حكم قاضي شكايت شد به لحاظ عيب و علتي را به لحاظ شخص قاضي، يعني صلاحيت شخصي به لحاظ تقوا و غيره، قابل رسيدگي هست، اينجا هم ما در نظر گرفته‏ايم جز در مواردي، يعني استثنا كرده‏ايم پس اين به آن صورت قطعي نبود.
هاشمي‏نژاد-- در اسلام اصل چيست آقاي خامنه‏اي؟
خامنه‏اي-- اصل اين است كه اگر مجتهدي باشد جامع الشرايط، حكم او بدون ايراد و بدون استيناف باشد قطعي است و حرفي نيست كه شما بخواهيد حالا وضع كنيد، در دادگاه‏ها هم اگر متضرر از يعني آن كه محكوم شده (محكوم عليه) شكايت استينافي نكند يك درجه‏اي و قطعي مي‏شود، ده روز مهلت دارد، پس قبول كرديد كه در صورت اعتراض يك مواردي هست، و اعتراض با توجه به آن مطلب اولي كه بنده عرض كردم، يعني در خارج، قاضي، آن قاضي مورد نظر شما نيست و شما نمي‏توانيد همين‏طور احكام را يك درجه‏اي بكنيد و دست قضاتي بدهيد كه خودتان مي‏گوييد تسلط كامل ندارند، البته از جهت اخلاقي و غيره، ايرادي نداريم، صلاحيت‏هاي اخلاقي و شخصي هست، اما اگر شخصي پيدا شد و گفت حكم ايشان بر خلاف شرع نبوده، شما اينجا يكي از دو كار را بايد بكنيد يا استيناف قائل بشود كه همان دو درجه‏اي مي‏شود يا قائل به استيناف نشويد كه در اين صورت خلاف شرع عمل كرده‏ايد براي اين‏كه فقه هم اجازه مي‏دهد. پس ما اساساً چيزي به‏عنوان اين‏كه يك درجه‏اي باشد، ولو اين‏كه اعتراض بشود، نداريم و اين‏كه اعتراض نشود و يك درجه‏اي باشد الان هم هست براي اين‏كه استيناف و تميز در صورتي است متضرر از حكم اعتراض بكند، پس اين اصل چيزي را به دست نمي‏دهد جز اين‏كه يك اصلي است كه جزء قانون اساسي نبايد باشد، آن هم به اين استحكام بعد يك نظامي را كه هنوز سامان نگرفته شما يك دفعه يك درجه‏اي بكنيد و قاضي يك درجه‏اي، يعني حكمي كه داد قطعي است ولو اشتباه كرده باشد. قاضي را در دادگاه نظامي تعقيب مي‏كنند ولي حكم را عوض نمي‏كنند چون حكم قطعي قابل تعويض نيست. (موسوي تبريزي-- صدور حكم ...) (رئيس- اجازه بدهيد صحبت بكنند). حالا مي‏آيند جواب مي‏دهند. خلاصه كلام آن‏كه شما فرموديد اولًا خودش ناقض خودش است، يك درجه‏اي بودن عملًا در خارج، با توجه به واقع‏بيني كه بايد داشته باشيم، در دادگستري ايجاد اشكال خواهد كرد، يك درجه‏اي در صورتي است كه اعتراض نشود، اين در فقه هست، لزومي ندارد كه بگوييم و اگر اعتراض بشود به هر حال خواهد بود و اين دردي را دوا نمي‏كند جز اين‏كه گره بزند.
يزدي- استثنا هم گذاشته‏ايد.
خامنه‏اي- استثنايي كه شما گذاشته‏ايد يك درجه‏اي را خراب كرده من از بيان خودتان استفاده مي‏كنم.
                        مشروح مذاكرات قانون اساسى‏جلسه‏67-51، ص: 1824
رئيس-- آقاي خامنه‏اي اگر كسي از شما سؤال مي‏كند جواب ندهيد. آقاي يزدي موافق جواب مي‏دهد، شما جواب ندهيد.
خامنه‏اي-- اجازه بفرماييد قانون اساسي شما صد و شصت اصل بيشتر نيست يك چيزي بگوييد كه مفيد فايده‏اي باشد. بنده نمي‏گويم كه يك درجه‏اي بالكل نباشد با توجه به اين‏كه ذيلش ناقض صدر است، و مهم نيست كه در قانون اساسي باشد بنده مخالفم كه بر قانون اساسي باشد و اين را بگذاريد كه بعداً در قانون مربوطه بحث كنند.
رئيس-- بسيار خوب، آقاي مكارم بفرماييد به عنوان اولين موافق صحبت كنيد.
مكارم شيرازي-- بسم الله الرحمن الرحيم. بنده تعجب كردم از بحثي كه برادرمان آقاي خامنه‏اي در زمينه اين مسأله فرمودند براي اين‏كه سيستم قضائي اسلام تفاوت روشني با سيستم قضائي غربي دارد. در سيستم قضائي غربي احكام، چند درجه‏اي هست همين اندازه كه در دادگاه صالحي حكم شد، تنها با تقاضاي يكي از متداعيين ممكن است دوباره در محكمه ديگري مورد بررسي قرار بگيرد ولي در اسلام چنين نيست، اگر در يك محكمه صالح حكم صادر شد ديگر مورد بررسي مجدد قرار نمي‏گيرد، ولي اسلام در اينجا محكم كاري كرده از كميت دادگاه‏ها كم كرده و بر كيفيت افزوده يعني شرايط قاضي را در حد بالا گرفته و آن شرايطي كه اسلام براي قاضي قائل شده، سبب مي‏شود كه حكم يك مرحله‏اي استحكام احكام چند مرحله‏اي را داشته باشد و عيوبش را نداشته باشد ما در همين مملكت خودمان كه سيستم قضائي آن سابقاً اقتباس از سيستم قضائي غرب شده بود، گرفتار همين مشكلات بوديم اشخاصي براي يك دعواي مختصر سال‏ها در دادگستري سرگردان بودند، هم بودجه مملكت مصرف مي‏شود، هم اشخاص به حقشان نمي‏رسيدند، هم گاهي بيش از آن‏چه از نظر مالي مورد دعوي بود، بايد خرج وكيل و آمد و شد بكنند، چه بهتر اين‏كه ما برگرديم به آن سيستم قضائي اسلام، كه هم مملكت را از بلاتكليفي نجات مي‏دهد و هزاران پرونده در دادگستري متمركز نمي‏شود و هم با افزايش كيفيت دادگاه از نظر كميت صرفه‏جويي مي‏شود و اصول اسلامي هم رعايت مي‏گردد. و اما اين‏كه ايشان فرمودند كه من مي‏دانم كه ملاك اين حكم در اسلام اين است كه اگر قاضي جامع الشرايطي حكم بكند نمي‏شود حكمش را نقض كرد اما اين قضاتي كه ما داريم ولو از نظر اخلاقي صالح هستند ولي از نظر اجتهاد و مراحل عملي اسلامي صلاحيت ندارند، اگر اين‏طور است پس برادر بفرماييد اينها احكامش باطل است، اگر نرسد به حد نصاب لازم قضا حكم باطل است، اگر به آن حد نصاب گرچه قاضي مجتهد عادل و يا مأذون از طرف مجتهد باشد بنا بر آن فتوايي كه اجازه مي‏دهند غير مجتهد مسأله‏دان هم متصدي قضا بشود بالاخره به حد نصاب لازم قضا در اسلام اين دادگاه‏هاي ما رسيده يا نرسيده اگر نرسد احكام نامشروع و باطل است اگر برسد حكم قاطع و تقاضاي تجديدنظر ممكن نيست منتها عرض كردم اين عيبي نيست براي احكام قضائي اسلام چون آقايان مي‏دانند آن‏قدر شرايط و محكم‏كاري درباره قاضي شده است كه جبران مي‏كند كمبود كيفيت را از نظر افزايش كيفيت بنابراين وقتي ما قبول كنيم دادگاه‏هاي ما براي آينده جامع الشرايط اسلامي هست احكام آنها قطعي خواهد بود وتقاضاي استيناف نمي‏شود داد، بلي اگر فسادي ...
صدوقي-- جناب آقاي مكارم اگر قاضي نباشد و حكم مرحله‏اي باشد در دومين هم همين اشكال را دارد و اگر مرحله اولي تمام نيست‏
                        مشروح مذاكرات قانون اساسى‏جلسه‏67-51، ص: 1825
استينافش هم تمام نيست و اين اشكال در همه جا هست.
مكارم شيرازي-- ولي اگر فسادي در حكم پيدا بشود و قاضي جامع الشرايط نبوده باشد اگر مدارك قطعي بر ضد او پيدا بشود خوب اين مطالب را هم در فقه ما گفته‏اند كه احكام قاضي را در بعضي شرايط مي‏شود ابطال كرد اما نه مثل سيستم سابق غربي كه تقاضاي استيناف بكنند كافي باشد براي تجديد حكم در اسلام تقاضاي استيناف به تنهايي كافي نيست بلكه يك مدارك قطعي بر نقض بايد باشد و اين امر هم دراين حالت استثنا پيش‏بيني شده ديگر چه جاي غصه‏اي است چون تصريح شده است جز در مواردي كه قانون بر طبق موازين فقهي تجديدنظر را تجويز مي‏نمايد و اين‏كه برادرمان آقاي غفوري گفتند كه اين سبب مي‏شود كه دست و بال بسته شود با اين استثنا ابداً دست و بال بسته نمي‏شود چون ما در قوانين آينده با موازين فقهي استثناهايش را كنارش مي‏نويسم و اين جز خيلي كلي هست و دست و بال را كاملًا باز گذاشته است و يك جمله هم فرمودند و آخرين جمله است كه بنده عرض مي‏كنم درباره شريح قاضي و امثال او كه علي عليه السلام مي‏فرمود وقتي مي‏خواهي قضاوت كني قبل از آن‏كه احكام صادر كني بيا به من بگو كه معناي آن چند مرحله‏اي بودن است در حالي كه مرحوم صاحب جواهر همين مسأله را متعرض مي‏شود و مي‏فرمايد اين دليل بر اين است كه اشخاصي بودند كه از نظر شرايط صلاحيت قضا نداشته‏اند براي اين‏كه قضا و قضاوتش درست نبود امام فرمود مدارك را بياوريد من قضاوت كنم بنابراين آن دادگاهي بوده است كه قاضي آن صالح نبوده است نه اين‏كه صالح بوده است و امام مي‏فرموده است تو قضاوت كه مي‏كني يك بار ديگر من بايد در آن تجديدنظر كنم و دو مرحله‏اى بشود، و اين را هم در فقه ما متعرض آن شده‏اند، و نيز اين جمله را فرمودند كه بايد به جاي آن رسيدگي گذاشته شود در حالي كه رسيدگي ممكن است چند بار بشود.
امام وقتي قاضي از نظر اسلام (حكمت و قضيت) گفت ديگر قابل تجديدنظر نيست مگر در صورت‏هاي استثنايي خاص، بنابراين رسيدگي مراحلش مانع ندارد اما حكم كه صادر شد ديگر قابل استيناف نيست مگر در آن مواردي كه در فقه استثنا شده است. (صدوقي بسيار متين بود).
پرورش-- آقاي مكارم اگر در داستان شريح كه مي‏فرماييد قاضي ناصالح بود چگونه امام او را منصوب مي‏كرد؟
مكارم شيرازي-- قضاتي بودند كه قبلًا منصوب شده بودند و نمي‏شد كه تغييرشان داد و تنها علاج اين بوده است كه باشند اما قضاوت قطعي نكنند.
خامنه‏اي-- يا اين‏كه لزوم دارد جايش اينجا هست و يا اين‏كه اگر اينجا نباشد صدمه‏اي به جايي نمي‏خورد.
مكارم شيرازي-- عرض كنم سازمان قضائي ما بايد تغيير كند و فكر مي‏كنم در جايش در قانون اساسي هست براي اين‏كه واقعاً تا به حال سازمان قضائي ما براساس چند مرحله‏اي بوده و يك مرحله‏اي بودن اصلًا سازمان قضائي را دگرگون مي‏كند و آن‏چه كه دگرگون كننده قانون اساسي باشد مسلماً بهتر است.
ر ئيس-- آقاي موسوي تبريزي شما موافقيد يا مخالف. (موسوي تبريزي-- بنده موافقم).
آقاي جوادي شما؟
                        مشروح مذاكرات قانون اساسى‏جلسه‏67-51، ص: 1826
جوادي-- من مي‏خواستم مطلبي را كه ممكن بود آقاي مكارم يادشان برود عرض كنم ولي چون فرمودند ديگر عرضي ندارم فقط بايد بنويسيم «صدور حكم يك درجه‏اي غير قابل نقض است جز در موارد ...» چون در فقه دو مطلب است يكي اين‏كه تعدد درجه بر نمي‏دارد يكي اين‏كه قابل نقض نيست اين دو مطلب در يك جا نبايد بيايد صدور كلمه يك درجه‏اي و غير قابل نقض است جز در مواردي كه قانون طبق موازين فقهي آنجايي كه حاكم معزول مي‏رود و قاضي جديد مي‏آيد حق تجديدنظر از فقه اسلامي براي او هست.
رئيس-- اين عبارت غير قابل نقض را اگر آقايان موافق هستند كه اضافه كنيم و با دست رأي بگيريم (هاشمي‏نژاد-- احتياجي به رأي با دست ندارد، اين موازين فقهي است) معنايش اين است و اين يك توضيح است. (صدوقي-- اين توضيح عيبي ندارد). اجازه بفرماييد، آقاي غفوري بفرماييد.
دكترغفوري-- حضرت علي عليه السلام در شرايط قاضي نوشته است كه قاضي ابا ندارد «من الخير الي الحق اذا عرفه» معلوم نبود خود قاضي هم اگردلايل جديدي به دست آورد خودش حكم را مي‏تواند عوض كند و تجديدنظر كند صحبت اين است به گفته حضرت علي كه يك بي‏گناه چنان‏چه به مجازات برسد اين خيلي بيشتر از آن بدي دارد كه هزاران نفر گناهكار بخشوده شود.
رئيس-- اگر بنا باشد كه اساس قاضي هم سست باشد و حكم، فصل خصومت نكند اين بدتر است اگر بنويسيم طبق موازين فقهي شامل همه چيز مي‏شود من براي رأي‏گيري مي‏خوانم.
يزدي-- اين جمله غير قابل نقض را هم بياوريد.
حجتي كرماني-- قاضي بايد مجتهد باشد حالا در وضع فعلي اجبار پيدا كرديم كه نود درصد قاضي‏هايمان غير مجتهد باشند آن وقت چه مي‏شود؟
رئيس-- ما داريم قانون اساسي اسلامي را مي‏نويسيم.
حجتي كرماني-- ما الان قاضي مجتهد كه تمام مملكت را بپوشاند نداريم و عملًا پنجاه، شصت درصد قاضي غير مجتهد داريم كه بايد معزول بشود.
رئيس-- اين شرايط قضات را در جاي ديگر نوشته‏ايم ربطي به اين اصل ندارد اگر همين قضات هم از طرف مجتهد جامع الشرايط اجازه داشته باشند همان‏ها هم قاضي اسلامي مي‏شوند و باز حكم او يك درجه‏اي است.
هاشمي‏نژاد-- ايشان مي‏فرمايند ما قاضي يك درجه‏اي نداريم دو درجه‏اي داريم.
رئيس-- اصل را براي گرفتن رأي مي‏خوانم.
فوزي-- آن مسأله‏اي كه فرموديد مورد انكار نيست كه قاضي مأذون از طرف مجتهد باشد بتواند حكم بدهد قدر اين مسلم اين است كه خودش بايد فقيه باشد.
رئيس-- ما در اين اصل شرايط قاضي را كه بحث نكرديم ما داريم در مورد يك درجه‏اي بودن حكم بحث مي‏كنيم و ما راجع به حكم شرعي داريم صحبت مي‏كنيم ما داريم مطابق موازين اسلام قانون مي‏نويسيم اصل خوانده مي‏شود.
رباني املشي-- بعضي از آقايان شبهه دارند و مي‏خواهند رأي مخالف بدهند به خاطر اين‏كه شايد اين اصل شامل قضاوت‏هاي فعلي كشور يعني قضاوت‏هايي را شامل نيست مي‏گوييم اگر اين جلسه را بنويسيم به قضاوت‏هاي واجد الشرايط اسلامي بعد بنويسيم‏
                        مشروح مذاكرات قانون اساسى‏جلسه‏67-51، ص: 1827
 «... صور حكم يك درجه‏اي ...»
رئيس-- ما در اصل 4 راجع به اين مطلب نوشته‏ايم اجازه مي‏فرماييد.
موسوي تبريزي-- اگر سيستم مملكتي ما در آينده سيستم قضائي اسلام است اين همان حكم اسلامي است كه مقررات آن در كتب قضا آمده است تمام احكام شرع يك درجه‏اي است و صدورش هم يك درجه‏اي است مگر آنجا كه «اذا علم خطاء القاضي يا خطاء الشهود» اينجا است كه دو درجه‏اي مي‏شود.
رئيس-- مطابق اصل چهارم كه ما گذرانده‏ايم تمام مقررات و قوانين جزايي مدني هرچه هست بايد مطابق موازين اسلام باشد يعني اگر خلاف اسلام است باطل است و ارزش ندارد بحث ما در چارچوب اسلام است.
رباني املشي-- صدور احكام اسلامي يك درجه‏اي كه مانعي ندارد.
يزدي-- اين مانع دارد يعني زشت است كه در قانون اساسي توضيح واضح داده بشود هر كسي اين را بخواند به ما مي‏خندد.
رئيس-- اصل را مي‏خوانم:
 «صدو حكم يك درجه‏اي و غير قابل نقض است جز در مواردي كه قانون طبق موازين تجديدنظر را تجويز نمايد.»
لطفاً رأي بگيريد.
 (اخذ رأي به عمل آمد و نتيجه آن به‏شرح زيراعلام شد)
رئيس-- عده حاضر در جلسه هنگام اخذ رأي پنجاه و سه نفر، تعداد كل آراء پنجاه و پنج رأي، دو رأي به قيد قرعه خارج شد، موافق چهل و چهار نفر، مخالف چهار نفر، ممتنع پنج نفر، رد شد.
3-- طرح اصل 84
رئيس-- اگر آقايان اجازه بفرماييد قبل از اين‏كه ما بقيه دستور را اجرا كنيم اين اصل راكه جلوتر تصويب كرده‏ايم اصل پنجم با آن اصل هشتاد و چهار، يك هماهنگي لازم دارد اين را مطمئن هستم كه آقايان موافقت خواهند كرد چون اين دو اصل تصويب شده فقط مي‏خواهيم هماهنگي كنيم. هر كدام از آقايان اين اصل را دارند ملاحظه مي‏فرماييد.
 «اصل 84-- هرگاه يكي از فقهاي واجد الشرايط مذكور در اصل پنجم اين قانون از طرف اكثريت قاطع مردم به مرجعيت و رهبري شناخته و پذيرفته شده باشد همان‏گونه كه در مورد مرجع عالي‏قدر تقليد و رهبر انقلاب آيت الله العظمي امام خميني چنين شده است اين رهبر ولايت امر و هم مسؤوليت‏هاي ناشي از آنان را بر عهده دارد.»
از اين به بعد را دقت بفرماييد مي‏آييم سر اصل پنجم و اين يك اصلاح عبارتي است، مي‏خواهيم اصل پنجم را با اين‏كه خواندم هماهنگ كنيم «در غير اين صورت خبرگاران منتخب مردم درباره همه كساني كه صلاحيت مرجعيت و رهبري دارند بررسي و مشورت مي‏كند هرگاه يك مرجع را داراي برجستگي خاص براي رهبري بيابند ولو اكثريت نداشته باشند ولي خبرگان او را برجسته تشخيص دادند و او را به عنوان رهبر به مردم معرفي مي‏نمايند و اگر نه سه يا پنج مرجع واجد الشرايط رهبري را به عنوان اعضاي شوراي رهبري تعيين و به مردم معرفي مي‏كند»
                        مشروح مذاكرات قانون اساسى‏جلسه‏67-51، ص: 1828
پس مفاد اين اصل اين است كه اگر يكي از مراجع خودش اكثريت طبيعي دارد احتياج به خبرگان نيست و اگر اكثريت طبيعي نباشد مجلس خبرگان تشكيل مي‏شود اگر از بين افراد يكي را ديدند برجستگي خاص دارد آن يك نفر را انتخاب مي‏كنند اينجا خبرگان را آزاد گذاشته و اگر ديدند كه همه هم‏سطح هستند يك شورايي تشكيل مي‏دهند. اين مفاد اصل 84 است، حالا اصل پنجم را بررسي مي‏كنيم «در زمان غيبت حضرت ولي عصر عجل الله تعالي فرج جمهوري اسلامي ايران ولايت امر و امامت است بر عهده فقيه عادل و باتقوا، آگاه به زمان، شجاع، مدير و مدبر است كه اكثريت مردم او را به رهبري شناخته و پذيرفته باشند ...» «در صورتي كه يك فرد چنين اكثريتي نداشته باشد شورايي مركب از فقهاي واجد الشرايط بالا عهده‏دار آن مي‏گردند». اين معنايش اين است كه اگر كسي اكثريت قطعي ندارد بايد با نظر شورا باشد، اين با آن اصل نمي‏خواند براي اين‏كه آن اصل مي‏گفت اگر كسي اكثريت طبيعي نداشت خبرگان اگر ديدند يكي برجسته است او را انتخاب مي‏كنند اگر برجستگي نيافتند شورا تشكيل مي‏دهند. براي اين‏كه اين دو اصل باهم هماهنگ باشند همين اصل پنج تا اينجا ... و در صورتي كه ... گيري ندارد از اين به بعد اگر عبارت را اين‏طور بنويسيم هماهنگي پيدا مي‏كند «و اگر چنين اكثريتي حاصل نگرديد مجلس خبرگان مطابق قانون تشكيل مي‏شود و فرد برجسته يا شورايي از فقهاي واجد الشرايط فوق را به ولايت امر انتخاب مي‏نمايد».
رشيديان- بنويسيد اگر اين‏طور نشد و چنان اكثريتي به دست نياورد طبق اصل هشتاد و چهار عمل خواهد شد.
دكتر آيت- پيشنهاد آقاي رشيديان خوب است.
رئيس- و در صورتي كه چنين اكثريتي حاصل نگرديد مجلس خبرگان مطابق قانون تشكيل مي‏شود و فرد برجسته و يا شورايي از فقهاي واجدالشرايط فوق به ولايت امر انتخاب مي‏نمايند.
سبحاني- ما گفتيم اول فرد برجسته، اگر برجسته نبود تكليف را شورا معين مي‏كند يا مطابق اصل هشتاد و چهار عمل خواهد شد.
رئيس- و در صورتي كه هيچ فقيهي داراي چنين اكثريتي نباشد مطابق اصل هشتاد و چهار عمل مي‏شود. (دكترآيت- اين خوب است). ديگر رأي گرفتن نمي‏خواهد اين دو اصل هر دو تصويب شده حالا آن را هماهنگ كرده‏ايم. (چند تن از نمايندگان- بايد براي اضافه كردن يا كم كردن كلمه يا جمله‏اي به اصل، رأي بگيريد). در اين اصل تغييري داده نشده است و اصل آن تصويب شده است.
موسوي تبريزي- هر تغييري در اصل احتياج به رأي دارد.
رئيس- مثلًا در كميسيون مشترك اگر يك «و» يا «،» اضافه مي‏كنيم بايد دوباره بياوريم اينجا بخوانيم و رأي بگيريم؟
اشراقي- اين تلفيق دو اصل است بايد رأي گرفته شود.
كريمي- بايد رأي بگيريد چون كم و زياد مي‏شود رأي مي‏خواهد.
رئيس- احتياج به رأي ندارد اين دو اصل تصويب شده است فقط ما آن دو را با هم هماهنگ كرديم مطلب تازه‏اي ندارد.
اين‏طور بنوسيم: در صورتي كه هيچ فقيهي چنين اكثريتي نداشته باشد طبق اصل هشتاد و چهار يا شوراي رهبري مركب از فقهاي واجدالشرايط بالا تعيين و عهده‏دار آن‏
                        مشروح مذاكرات قانون اساسى‏جلسه‏67-51، ص: 1829
مي‏گردند يك كلمه (تعيين) بايد به اين جمله اضافه شود تا درست بشود.
رئيس- فقط مي‏نويسيم مطابق اصل هشتاد و چهار عمل خواهد شد احتياج به كلمه (تعيين) ندارد.
4- طرح اصل 2/ 87
رئيس- اصل 2/ 87 را براي رأي مي‏خوانيم:
 «اصل 2/ 87- رهبر يا اعضاي شوراي رهبري جمهوري اسلامي ايران در زمان تصدي امر بايد مقيم و ساكن ايران باشند و قانون اساسي جمهوري اسلامي ايران را پذيرفته باشند».
آقاي موبد شهرزادي بفرماييد.
رستم شهرزادي- آيا در كشور، مسيحيان اجازه مي‏دهند به پاپ ساكن ايتاليا دخالت در امور كشورهاي ديگر بكند چون خارجي است اجازه دخالت نمي‏دهند حالا چرا بياييم يك رهبر خارجي را در امور سياست مملكت دخالت بدهيم؟
رئيس- اولًا در مذهب مسيح دين از سياست جداست و ثانياً پاپ در همه كشورهاي مسيحي دخالت مي‏كند، به دليل انساني نماينده فرستاده خدمت امام براي آمريكا وساطت بكند اين بهترين دليل است كه در امور همه دنيا دخالت مي‏كنند من اصل را براي رأي مي‏خوانم «رهبر يا اعضاي رهبري ...»
مكارم شيرازي- اگر تصويب بشود اسباب بهانه افراد مي‏شود يا تصويب نشود، يا به صورت صحيحي باشد ما در مورد نخست وزير شرايطي ننوشتيم اما اگر اين اصل تصويب بشود بهانه قرار مي‏گيرد در دست افراد مغرض و مي‏گويند اينها مقيم بودن، ساكن بودند در ايران را شرط كرده‏اند اما تبعه ايران و ايراني بودن را شرط نكرده‏اند بنابراين يك نفر خارجي ممكن است ساكن ايران بشود و فرمانده كل قوا هم بشود. (دكتر آيت- ما گفتيم اسلامي باشد). (عده‏اي از نمايندگان- بايد پيرو مكتب اسلام باشد).
رئيس- معلوم مي‏شود عده به آن اندازه نيست كه اين اصل رأي بياورد وقت را تضييع نمي‏كنيم. فردا و پس‏فردا، تا ظهر وقت داريم مقدمه‏اي براي قانون اساسي تنظيم شده است امشب آن را به دقت بررسي كنيد چون بايد فردا در كميسيون چك و اصلاح و بررسي شود از اين جهت آقايان نظرات خودشان را يادداشت بفرمايند و همين‏طور اصول قانون اساسي كه تصويب شده است فردا هم صبح، هم عصر در كميسيون مشترك مورد بررسي قرار مي‏گيرد. روز پنج‏شنبه از ساعت نه تا دوازده براي تصويب و امضاي تمام قانون اساسي است آقاياني كه در كميسيون فردا تشريف ندارند پس‏فردا، حق ندارند بگويند ما غايب بوديم و اظهارنظر بكنند هر كسي راجع به الفاظ مي‏خواهد اظهارنظر بكند بايد فردا حتماً در كميسيون حاضر شود زيرا اصلاحات لفظي به عمل خواهد آمد، هر كس مي‏خواهد اظهارنظر كند در كميسيون فردا شركت بكند و روز پنج‏شنبه ظهر، ان شاء الله كار ما تمام است.
5- پايان جلسه‏
رئيس- جلسه را تعطيل مي‏كنيم و جلسه علني روز پنج‏شنبه ساعت نه خواهد بود.
 (جلسه ساعت هفده پايان يافت).
رئيس مجلس بررسي نهايي قانون اساسي- حسينعلي منتظري‏
                        مشروح مذاكرات قانون اساسى‏جلسه‏67-51، ص: 1831
                        جلسه شصت و هفتم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 25/ 9 دقيقه روز 24 آبان ماه 1358 هجري قمري برابر با بيست و چهارم ذيحجه 1399 هجري قمري به رياست آيت الله حسينعلي منتظري تشكيل شد.
فهرست مطالب:
1- بيانات رئيس پيرامون پايان كار مجلس بررسي نهايي قانون اساسي.
2- بيانات نايب رئيس‏
3- قرائت اصول مصوب قانون اساسي، امضاء آن به وسيله نمايندگان.
4- پايان جلسه‏
آقايان: دكتر حسن حبيبي وزير فرهنگ و آموزش عالي و سخنگوي شوراي انقلاب- محمد يوسف طاهري قزويني وزير راه و ترابري- دكتر اسلامي وزير پست و تلگراف و تلفن- حجت الاسلام هاشمي رفسنجاني سرپرست وزارت كشور- محمد علي رجايي وزير آموزش و پرورش- علي اكبر معين‏فر وزير نفت- ناصر ميناچي وزير ارشاد ملي- دكتر كاظم يزدي معاون وزارت بهداري- دكتر ابراهيم يزدي- قطب‏زاده- قدوسي- سيد علي خامنه‏اي- صدر حاج سيد جوادي- مهدوي كني و سفراي كشورهاي اسلامي و خبرنگاران داخلي و خارجي و تماشاچيان در جلسه حضور داشتند.
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏67-51، ص: 1833
1- بيانات رئيس پيرامون پايان كار مجلس بررسي نهايي قانون اساسي‏
رئيس- اعوذ بالله من الشيطان الرجيم. بسم الله الرحمن الرحيم. «لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ وَ أَنْزَلْنَا الْحَدِيدَ فِيهِ بَأْسٌ شَدِيدٌ وَ مَنافِعُ لِلنَّاسِ». ملت مبارز ايران، برادران و خواهران گرامي بالاخره مجلس بررسي قانون اساسي كار خودش را به پايان رساند و اين وظيفه خطيري كه ملت ايران و رهبر بزرگ و علماي اعلام و مراجع عظام به عهده نمايندگان گذاشته بودند و وظيفه‏اي بود خدايي و الهي انجام دادند قانون اساسي در دوازده فصل مشتمل بر يكصد و هفتاد و پنج اصل تنظيم شد و در اختيار شما ملت قرار گرفته است با يك مقدمه و يك خاتمه‏اي مشتمل بر چند آيه و حديث به عنوان نمونه از پايه‏هاي قانون اساسي. البته مشكلاتي كه نمايندگان در اين مدت داشتند يكي اين بود كه اظهارنظرهاي زيادي از همه قشرهاي ملت ايران رسيده بود وآقايان نمايندگان خودشان را موظف مي‏ديدند كه آنها را بررسي كنند وانگهي براي اين‏كه قانون محكم باشد از اول در آيين‏نامه قيد شد كه به هر اصلي اقلًا بايستي دو سوم مجموع نمايندگان رأي بدهند نه دو سوم عده حاضر در جلسه، دو سوم مجموع نمايندگان و قهراً براي خيلي از نمايندگان مشكلاتي پيدا مي‏شد از باب اين‏كه از شهرهاي خيلي دور بودند و وظيفه‏هاي سنگين ديگري بر دوش داشتند، گاهي مي‏شد بعضي‏ها نمي‏توانستند شركت كنند آن وقت در حقيقت تصويب هر اصلي محتاج بود به اكثريت قريب به اتفاق حاضرين و آن را هم همه خواهران و برادران توجه دارند كه بالاخره هر كس فكري دارد فكرها مختلف است توافق اقلًا هفتاد و دو نفر، چهل و هشت نفر بود توافق چهل و هشت فكر و مغز در يك عبارت و جمله قهراً وقت مي‏گيرد و حتي بعضي از اصل‏ها چهل و هفت رأي آورد و رد شد بنابراين، اين متني كه از قانون اساسي در اختيار شما گذاشته شده است با حداقل چهل و هشت رأي بوده است و خيلي از اصول به اتفاق آراء يا اكثريت قريب به اتفاق بوده است و شايد فقط دو سه اصل با چهل و هشت رأي تصويب شده باشد و قهراً خانم، آقايان نمايندگاني كه آن را امضاء مي‏كنند به اين معني امضاء مي‏كنند كه اصول اين قانون اساسي را اكثريت قريب به اتفاق نمايندگان تصويب كرده‏اند ضمناً از همه برادران و خواهراني كه در اين مدت زحمت كشيدند و نظريات خودشان را درباره اصول اين اساسي براي مجلس بررسي قانون اساسي فرستادند و همين‏طور از كارمندان و خدمه و اشخاصي كه در اينجا در اين مدت واقعاً زحمت كشيدند براي اين‏كه اين نمايندگان هر كدام از شهرهاي دوري به اينجا آمده بودند و قهراً مراجعين زيادي داشتند و اينجا رفت و آمد زياد بود و كارمندان و كارگران و پاسداراني كه اينجا خدمت مي‏كردند محتمل زحمت‏هاي زيادي مي‏شدند، بعضي شب‏ها مجبور مي‏شدند تا صبح بيدار بمانند مثل ديشب كه براي تهيه اين متن كه الان در اختيار همه قرار گرفته است تا صبح كار مي‏كردند اما از همه آنها تشكر مي‏كنيم و از شوراي انقلاب و وزراى‏
                        مشروح مذاكرات قانون اساسى‏جلسه‏67-51، ص: 1834
محترم و سفرا كشورهاي برادران مسلمانمان كه به جلسه تشريف آورده‏اند از همه‏شان تشكر مي‏كنيم و به آنها خير مقدم مي‏گوييم كه جلسه ما را مزين فرمودند، اميدواريم كه قانون اساسي بالاخره مورد توجه ملت باشد و انتظارمان اين است كه خود ملت الحمدلله باسوادند به شايعه و حرف‏هاي خيلي گوش نكنند در درجه اول متن قانون اساسي را مطالعه بكنند هميشه مدركشان «آقاي مي‏گويند» نباشد كه مثلًا مي‏گويند قانون اساسي چه‏جوري است و چه‏جوري بود! خودشان مطالعه بكنند البته ممكن است آقايان نمايندگان با بعضي جملاتي كه در بعضي از اصول هست مخالفتي داشته باشند اما آن نظر شخص خودشان است و اين را توجه داريد كه مطلبي كه بنا است با شور تصويب بشود در همه دنيا هيچ‏وقت اتفاق آراء حاصل نمي‏شود قهراً دو سوم مجموع نمايندگان بالاترين ملاك بوده است كه ما قرار داده‏ايم برادران و خواهران ما در هر جا هستند و صداي ما را مي‏شنوند اين قانون اساسي را با دقت مطالعه كنند و ان شاء الله اميدواريم كه هر چه زودتر شوراي انقلاب و وزارت كشور وسايل رفراندوم يا همه‏پرسي را فراهم كنند تا هر چه زودتر كشور وضع مستقري پيدا كند براي اين‏كه دشمنان خارجي و ايادي آنها در داخل سعي دارند كه اين انقلاب پر شكوه ما را درآن توطئه كنند بنابراين هر چه زودتر بايد وضع كشور ما استقرار پيدا كند و از همه برادران و خواهران مي‏خواهم و تقاضا مي‏كنم كه همين‏طوره در همه‏پرسي راجع به جمهوري اسلامي تمام قشرها بدون انتظار مزد، خودشان فعاليت مي‏كردند من اشخاصي را مي‏ديدم كه وضع ماديشان هم هيچ خوب نبود پول قرض مي‏كردند و بنزين مي‏خريدند براي ماشينشان و مي‏رفتند در دهات و كمك مي‏كردند و به وزارت كشور براي آن رفراندوم براي اين‏كه نيروي وزات كشور كم بود همه مردم خودشان را مسؤول اين كار مي‏دانستند چون انقلاب وابسته به همه است، انقلاب همگاني است همه اقشار ملت حتي اقليت‏هاي ديني در اين انقلاب سهيم بوده‏اند و انقلاب متعلق به خودشان است كشور متعلق به خودشان است بنابراين همه خودشان پاسدار انقلاب خواهند بود در اين همه‏پرسي راجع به قانون اساسي ان شاء الله عنقريب انجام مي‏شود، و همين‏طور در انتخابات بعد راجع به رياست جمهوري و انتخاب نمايندگان مجلس شوراي ملي، همه ملت بايد وظيفه خودش بداند و درآن شركت كند زيرا انقلاب اسلامي شده است تا حساب دولت و ملت از هم جدا نباشد، شما ملت خودتان در حقيقت دولت هستيد، خودتان بايد رئيس‏جمهور انتخاب كنيد، خودتان بايستي مجلس شوراي ملي را تشكيل بدهيد و نمايندگان آن را انتخاب كنيد، نمايندگاني كه مورد نظرتان هستند، واجد شرايطاند، مسلمانند، متعهدند، به كشور علاقه دارند و مي‏خواهند به برادران و خواهرانشان و به اسلام و مسلمين خدمت كنند. تمام اين كوشش‏ها كه شد و الحمدلله دارد برطرف مي‏شود، ولو بعضي از عناصر مي‏خواهند تخريب كنند و هر وقت به مناسبتي مسائل مختلفي را عنوان مي‏كنند، گاهي اختلاف مذهبي را عنوان مي‏كنند، گاهي اختلاف ديگر را و گاهي از برادران خودمان، برادران اهل سنت، كه در كشور ما پاسداري واقعي كشورمان هستند، در كردستان، در بلوچستان در تركمن صحرا در جنوب، توجه داريد كه برادران اهل سنت، پاسداران كشور هستند و اميدواريم اين پاسداري را خوب انجام بدهند و اگر چنان‏چه يك كساني به عناوين مختلف مي‏خواهند آنها را گول بزنند و از ساير برادرانشان جدا بكنند، توجه داشته باشيد كه بالاخره اسلام خواسته‏هاي آنها را بهتر تأمين‏
                        مشروح مذاكرات قانون اساسى‏جلسه‏67-51، ص: 1835
مي‏كند تا كاخ كرملين يا كاخ سفيد واشنگتن، اسلام، هزار و چهار صد سال قبل حقوق همه مسلمانان را محترم شمرده است و ائمه معصومين شيعه هم در زمان خودشان به اين مسائل عنايت داشتند كه وحدت كلمه بين مسلمانان محفوظ باشد، و ديديد رهبر انقلاب ما هم پيامي كه امسال براي حجاج فرستاند مخصوصاً به همه حجاج دستور دادند كه در نمازهاي جماعت و جمعه و ساير اجتماعات برادران اهل سنت در مكه شركت كنند و اين را وظيفه همه شيعيان قرار دادند و اين وظيفه‏اي است كه ما سعي بكنيم در اتحاد و وحدت كلمه، چون كيان كشور ما و حفظ كشور ما وابسته به حفظ اسلام است، و اگر در اين قانون اساسي كه در اختيار ما ادعا كنيم كه قانون اساسي كه ما تنظيم كرده‏ايم صد در صد اشتباه ندارد، چون غير از معصومين سلام الله عليهم اجمعين، همه افراد بشر خطاكارند، خداوند تبارك وتعالي مي‏فرمايد «وَ لَوْ كانَ مِنْ عِندِ غَيرِ اللَّهِ لَوَجَدُواْ فِيهِ اخْتِلَافًا كَثِيرًا» در قرآن، كتاب خدا، اشتباه و اشكالي پيدا نمي‏شود، ولي در نوشته‏هاي بشر بالاخره ممكن است اشتباه و اشكالي وجود داشته باشد. ما سعي خود را كرده‏ايم كه در اين قانون اساسي اشتباه نباشد، ولي خوب ممكن است ما خطا كرده باشيم. ما از همه مردم مي‏خواهيم كه اين اصول مصوب را مطالعه كنند و در رفراندومي كه در پيش داريم همه مردم، برادران اهل تسنن، برادران شيعه، مردها، زن‏ها و همه گروه‏ها، مثل همه‏پرسي‏هاي سابق ان شاء الله شركت كنند و تا هرچه زودتر كشور ما، وضع ثابت و مستقلي پيدا كند. ضمناً از گرفتاري‏هايي كه دراين مدت براي ارتش ما و براي پاسداران انقلاب در مرزهاي كشور و در شهرها پيدا شد و بسياري از افسران، سربازان، پاسداران شهيد شدند، بايستي كه مورد توجه همه ما باشد. براي همه آنها از خداوند طلب مغفرت مي‏كنيم. شهادت امري است موروث از بزرگان ما، شهادت سبب كمال انسان است. راه رفتني را انسان هرچه زودتر برود، زودتر سعادتمند شده است البته درصورتي كه راه مستقيم را انتخاب كرده باشد و اين راه، راه خدمت به ميهن و خدمت به اسلام باشد، و ضمناً از مصيبتي كه در اثر زلزله پريروز براي برادران و خواهران خراساني ما پيدا شده است و عده‏اي مصيبت‏زده و داغدار شده‏اند، ضمن تسليت به كساني كه داغ ديده‏اند و شهيد داده‏اند، از خداوند براي شهداي آنها طلب مغفرت مي‏كنيم. جلسه امروز براي اين تشكيل شده است كه مقدمه و اصول قانون اساسي خوانده بشود و آقايان نمايندگان هم امضاء بفرمايند تا براي آينده در حقيقت يك سندي باشد و عرض كردم كه معني امضاء يعني اين‏كه دو سوم مجموع نمايندگان رأي داده‏اند. اين، يك واقيعتي است. ضمناً از اين‏كه يكي از نمايندگان محترم ما، مرحوم آيت الله طالقاني به رحمت ايزدي پيوستند خوب است كه امروز يادي هم از ايشان كنيم. خداوند ان اشاء الله درجات ايشان كه عالي است متعالي كند و به بازماندگان ايشان هم اجر جزيل عنايت فرمايد. والسلام عليكم و رحمه الله و بركاته. از آقاي بهشتي مي‏خواهم چنان‏چه فرمايشي دارند، بفرمايند.
2- بيانات نايب رئيس‏
دكتر بهشتي- مطالب را جناب آقاي منتظري فرمودند، من هم از همه همكاران عزيزي كه در اين مدت مجلس صميمانه با ما همكاري كردند، از پاسداران عزيزي كه همكاري صميمانه‏اي با ما داشتند، از كارمندان، كاركنان، ماشين‏نويسان و مسؤولان تشكر
                        مشروح مذاكرات قانون اساسى‏جلسه‏67-51، ص: 1836
مي‏كنم، و اين تشكر از همه آنها است، ضمناً در موقعي كه جناب آقاي منتظري ياد مي‏كردند از هم‏ميهنانمان كه از آنها دعوت مي‏شود صميمانه در همه‏پرسي شركت كنند، مناسب مي‏دانم كه از همه هم‏ميهنانمان غير مسلمان زرتشتي، مسيحي و كليمي هم دعوت كنم كه فعالانه در همه‏پرسي شركت كنند و همچنين لازم مي‏دانم از نمايندگان آنها، و از همكاري و رفاقتي كه با آنها در اينجا پيدا كرديم به خوبي ياد كنم. ما در اين مدت در حقيقت چهار دوست از نمايندگان شما هم‏ميهن غير مسلماني كه مؤمن به خدا و وحي و معاد هستند، پيدا كرديم اميدواريم تحقق جمهوري اسلامي، تحقق آرمان همه آنها هم باشد. يك نكته ديگري كه كلمه فرمايش جناب آقاي منتظري است اين است (ملت ما هم به اين نكته توجه كنند) كه قانون اساسي در حقيقت تعيين خطوط اصلي تحقق بخشيدن به آرمان انقلاب و جهموري اسلامي است بقيه كار با خود ملت است، همان‏طوري كه مكرر در طول انقلاب گفته شده است اين انقلاب، انقلاب ملت است و حتي رهبري از ملت الهام مي‏گيرد كار از ديگران ساخته است همكاري با شما و كوشش براي هماهنگ كردن تلاش‏هاي شما است نمايندگاني كه انقلاب مي‏كنند نمايندگاني باشند كه بتوانند قوانين تفصيلي را كه مي‏تواند راه اجراي اصول قانون اساسي را هموار بكند، به خوبي بيابند و تنظيم كنند، كاركناني كه از اين پس دولت در تمام مقاطع انتخاب مي‏كند با نظر ملت تعيين خواهد شد حتي در يك شهر و روستا بدون نظر ملت، مسؤولان اجرايى نخواهيم داشت نمي‏خواهيم داشت نمي‏خواهم بگويم انتخابات مي‏كنيم نمي‏خواهيم بگويم با نظرخواهي ملت تعيين خواهند شد ما براي نظام آينده بهترين نامي كه مي‏توانيم انتخاب بكنيم همان نام اصيل اسلامي است نظام امت است و امامت و امتي كه همين‏طور از نظر واژه و ريشه با هم يك ريشه دارند و از يك مصدر هستند در مقام عينيت هم يكي هستند و اين آرزوي بزرگ ما، باز هم من اين مطلبي را كه جناب آقاي منتظري ياد كردند به سهم خودم ياد كنم از فقيد است و امام عالم بزرگ مجاهد مرحوم آيت الله طالقاني كه جايشان در اين جلسه اختتاميه بسي خالي است اميدوار هستم كه نتايج كار مجلس و نتايج تحقق يافتن جمهوري اسلامي براي ايشان و همه شهداي اين انقلاب شادي‏آور باشد با طلب رحمت و مغفرت براي ايشان و همه شهيدان عزيزي كه اين قانون اساسي مي‏تواند يكي از نتايج ارزنده و درخشنده شهادت آنها باشد.
رئيس- با اجازه آقاي دكتر بهشتي چون فرمايشات ايشان مستدرك بوده مستدرك المستدرك و به عنوان هيأت رئيسه از نمايندگان محترم مجلس بررسي قانون اساسي كه در اين سه ماه به خودشان زحمت هموار كردند و از شهرهاي دور تشريف آوردند و همه ملت هم توجه دارند كه آقايان بدون حقوق و هيچ‏گونه مزاياي مادي صرف وقت مي‏كردند با اين‏كه هر كدام در شهر خودشان مسؤوليت‏ها و گرفتاري‏ها و زندگي مرتبي داشتند اينجا خودشان را در فشار و زحمت قرار دادند و اين سه ماه را به صورت زندگي طلبگي به سر بردند ما از آنها تشكر مي‏كنيم خدا ان شاء الله به حق محمد و آل محمد به كساني كه به اسلام و كشور و ملت خدمت مي‏كنند اجر عنايت بكند.
                        مشروح مذاكرات قانون اساسى‏جلسه‏67-51، ص: 1837
3- قرائت اصول مصوب قانون اساسي و امضاء آن به وسيله نمايندگان‏
رئيس- با اجازه دوستان كارمان را شروع مي‏كنيم مقدمه و اصول قانون اساسي بدون شرح و تفسير خوانده مي‏شود. ان شاء الله بعداً در مصاحبه‏هاي راديو تلويزيوني براي ملت ايران بيشتر شكافته خواهد شد.
                        بسم الله الرحمن الرحيم‏

لَقَدْ أَرْسَلْنَا رُسُلَنَا بِالْبَيِّنَاتِ وَأَنْزَلْنَا مَعَهُمُ الْكِتَابَ وَالْمِيزَانَ لِيَقُومَ النَّاسُ بِالْقِسْطِ
مقدمه‏
قانون اساسي جمهوري اسلامي ايران مبين نهادهاي فرهنگي، اجتماعي، سياسي و اقتصادي جامعه ايران براساس اصول و ضوابط اسلامي است كه انعكاس خواست قبلي است امت اسلامي مي‏باشد. ماهيت انقلاب عظيم اسلامي ايران و روند مبارزه مردم مسلمان از ابتدا تا پيروزي كه در شعارهاي قاطع و كوبنده همه قشرهاي مردم تبلور مي‏يافت اين خواست اساسي را مشخص كرده و اكنون در طليعه اين پيروزي بزرگ ملت ما با تمام وجود نيل به آن را مي‏طلبد.
ويژگي بنيادي اين انقلاب نسبت به ديگر نهضت‏هاي ايران در سده اخير مكتبي و اسلامي بودن آن است، ملت مسلمان ايران پس از گذر از نهضت ضد استبدادي مشروطه و نهضت ضد استعماري ملي شدن نفت به اين تجربه گرانبها دست يافت كه علت اساسي و مشخص عدم موفقيت اين نهضت‏ها متكي نبودن مبارزات بوده است. گرچه در نهضت‏هاي اخير خط فكري اسلامي و رهبري روحانيت مبارز سهم اصلي و اساسي را بر عهده داشت ولي به دليل دور شدن اين مبارزات از مواضع اصيل اسلامي، جنبش‏ها به سرعت به ركود كشانده شد، از اينجا وجدان بيدار ملت به رهبري مرجع عاليقدر تقليد حضرت آيت الله العظمي امام خميني ضرورت پيگيري خط نهضت اصيل مكتبي و اسلامي را دريافت و اين بار روحانيت مبارزه كشور كه همواره در صف مقدم نهضت‏هاي مردمي بوده و نويسندگان و روشنفكران متعهد با رهبري ايشان تحرك نويني يافت. (آغاز نهضت اخير ايران در سال هزار و سيصد و هشتاد و دو هجري قمري برابر با هزار و سيصد و چهل و يك هجري شمسي مي‏باشد).
طليعه نهضت‏
اعتراض در هم كوبنده امام خميني به توطئه آمريكاي انقلاب سفيد كه گامي در جهت تثبيت پايه‏هاي حكومت استبداد و تحكيم وابستگي‏هاي سياسي، فرهنگي و اقتصادي ايران به امپرياليزم جهاني بود عامل حركت يكپارچه ملت گشت و متعاقب آن انقلاب عظيم و خونبار امت اسلامي در خرداد ماه چهل و دو كه در حقيقت نقطه آغاز شكوفايي اين قيام شكوهمند و گسترده بود مركزيت امام را به عنوان رهبري اسلامي تثبيت و مستحكم نمود و علي‏رغم تبعيد ايشان از ايران در پي اعتراض به قانون ننگين كاپيتولاسيون (مصونيت مستشاران آمريكايي)
                        مشروح مذاكرات قانون اساسى‏جلسه‏67-51، ص: 1838
پيوند مستحكم است با امام همچنان استوار يافت و ملت مسلمان و به ويژه روشنفكران متعهد و روحانيت مبارزه راه خود را در ميان تبعيد و زندان، شكنجه و اعدام ادامه دادند.
در اين ميان قشر آگاه و مسؤول جامعه در سنگر مسجد حوزه‏هاي علميه و دانشگاه به روشنگري پرداخت و با الهام از مكتب انقلابي و پربار اسلام تلاش پيگير و ثمربخشي را در بالا بردن سطح آگاهي و هشياري مبارزاتي و مكتبي ملت مسلمان آغاز كرد. رژيم استبداد كه سركوبي نهضت اسلامي را با حمله دژخيمانه به فيضيه و دانشگاه و همه كانون‏هاي پرخروش انقلاب آغاز نموده بود به مذبوحانه‏ترين اقدامات ددمنشانه جهت رهايي از خشم انقلابي مردم دست زد و در اين ميان جوخه‏هاي اعدام، شكنجه‏هاي قرون وسطايي و زندان‏هاي خون صدها زن و مرد جوان و با ايمان كه سحرگاهان در ميدان‏هاي تير فرياد الله اكبر سر مي‏دادند يا در ميان كوچه و بازار هدف گلوله‏هاي دشمن قرار مي‏گرفتند انقلاب اسلامي ايران را تداوم بخشيد، بيانيه‏ها و پيام‏هاي پي‏درپي امام به مناسبت‏هاي مختلف آگاهي و عزم امت اسلامي را عمق و گسترش هرچه فزون‏تر داد.
حكومت اسلامي‏
طرح حكومت اسلامي بر پايه ولايت فقيه كه در اوج خفقان و اختناق رژيم استبدادي از سوي امام خميني ارائه شد انگيزه مشخص و منسجم نويني را در مردم مسلمان ايجاد نمود و راه اصيل مبارزه مكتبي اسلام را گشود كه تلاش مبارزان مسلمان و متعهد را در داخل كشور فشرده‏تر ساخت.
در چنين خطي نهضت ادامه يافت تا سرانجام نارضايتي‏ها و شدت خشم مردم بر اثر فشار و اختناق روز افزون در داخل و افشاگري و انعكاس مبارزه به وسيله روحانيت و دانشجويان مبارز در سطح جهاني، بنيان‏هاي حاكميت رژيم را به اصطلاح باز كردن فضاي سياسي كشور شدند تا به گمان خويش دريچه اطميناني به منظور پيشگيري از سقوط حتمي خود بگشايند. اما ملت برآشفته و آگاه و مصمم به رهبري قاطع و خلل‏ناپذير امام قيام پيروزمند و يكپارچه خود را به طور گسترده و سراسري آغاز نمود.
خشم ملت‏
انتشار نامه توهين‏آميزي به ساحت مقدس روحانيت و به ويژه امام خميني در هفده دي ماه پنجاه و شش از طرف رژيم حاكم اين حركت را سريع‏تر نمود و باعث انفجار خشم مردم در سراسر كشور شد و رژيم براي مهار كردن آتشفشان خشم مردم كوشيد اين قيام معترضانه را با به خاك و خون كشيدن، خاموش كند اما اين خود، خون بيشتري در رگ‏هاي انقلاب جاري ساخت و تپش‏هاي پي‏درپي انقلاب در هفته‏ها و چهلم‏هاي يادبود شهداي انقلاب، جاري و گرمي و جوشش يكپارچه و هرچه فزون‏تري به اين نهضت در سراسر كشور بخشيد و در ادامه و استمرار حركت مردم تمامي سازمان‏هاي كشور با اعتصاب يكپارچه خود
                        مشروح مذاكرات قانون اساسى‏جلسه‏67-51، ص: 1839
و شركت در تظاهرات خياباني در سقوط رژيم استبدادي مشاركت فعالانه جستند، هم‏بستگي گسترده مردان و زنان از همه اقشار و جناح‏هاي مذهبي و سياسي در اين مبارزه به طرز چشم‏گيري تعيين‏كننده بود، و مخصوصاً زنان به شكل بارزي در تمامي صحنه‏هاي اين جهاد بزرگ حضور فعال و گسترده‏اي داشتند، صحنه‏هاي از آن نوع كه مادري در آغوش، شتابان به سوي ميدان نبرد و لوله‏هاي مسلسل نشان مي‏داد بيانگر سهم عمده و تعيين‏كننده اين قشر بزرگ جامعه در مبارزه بود.
بهايي كه ملت پرداخت‏
نهال انقلاب پس از يك سال و اندي مبارزه مستمر و پيگير با باروري از خون بيش از شصت هزار زخمي و معلول و با بر جاي نهادن ميلياردها تومان خسارت مالي در ميان فريادهاي استقلال، آزادي، حكومت اسلامي به ثمر نشست و اين نهضت عظيم كه با تكيه بر ايمان و وحدت و قاطعيت رهبري در مراحل حساس و هيجان‏آميزنهضت و نيز فداكاري ملت به پيروزي رسيد موفق به در هم كوبيدن تمام محاسبات و مناسبات و نهادهاي امپرياليستي گرديد كه در نوع خود سر فصل جديدي بر انقلاب گسترده مردمي در جهان شد.
بيست و يك و بيست و دو بهمن سال يك هزار و سيصد و پنجاه و هفت روزهاي فرو ريختن بنياد شاهنشاهي شد و استبداد داخلي و سلطه خارجي متكي بر آن را در هم شكست و با اين پيروزي بزرگ طليعه حكومت اسلامي كه خواست ديرينه مردم مسلمان است نويد پيروزي نهايي را داد. ملت ايران به طور يكپارچه و با شركت مراجع تقليد و علماي اسلام و مقام رهبري در همه‏پرسي جمهوري اسلامي تصميم نهايي و قاطع خود را بر ايجاد نظام نوين جمهوري اسلامي اعلام كرد و با اكثريت 2/ 98% به نظام جمهوري اسلامي رأي مثبت داد.
اكنون قانون اساسي جمهوري اسلامي ايران به عنوان بيانگر نهادها و مناسبات سياسي؛ اجتماعي، فرهنگي و اقتصادي جامعه بايد راه گشاي تحكيم پايه‏هاي حكومت اسلامي و ارائه‏دهنده طرح نوين نظام حكومتي بر ويرانه‏هاي نظام طاغوتي قبلي گردد.
شيوه حكومت در اسلام‏
حكومت از ديدگاه اسلام برخاسته از طبقاتي و سلطه‏گري فردي يا گروهي نيست بلكه تبلور آرمان سياسي ملتي هم‏كيش و هم‏فكر است كه به خود سازمان مي‏دهد تا در روند تحول فكري و عقيدتي راه خود را به سوي هدف نهايي (حركت به سوي الله) بگشايد.
ملت ما در جريان تكامل انقلابي خود از غبارها و زنگارهاي طاغوتي زدوده شد و از آميزه‏هاي فكري بيگانه خود را پاك نمود و به مواضع فكري و جهان‏بيني اصيل اسلامي بازگشت و اكنون بر آن است كه با موازين اسلامي جامعه نمونه (اسوه) خود را بنا كند بر چنين پايه‏اي، رسالت قانون اساسي اين است كه زمينه‏هاي اعتقادي نهضت را عينيت بخشد و شرايطي را به وجود آورد كه در آن انسان با ارزش‏هاي والا و جهان شمول پرورش يابد.
قانون اساسي با توجه به محتواي اسلامي انقلاب ايران كه حركتي براي پيروزي تمامي مستضعفين بر مستكبرين بود زمينه تداوم اين انقلاب را در داخل و خارج كشور فراهم مي‏كند.
                        مشروح مذاكرات قانون اساسى‏جلسه‏67-51، ص: 1840
به ويژه در گسترش روابط بين‏المللي با ديگر جنبش‏هاي اسلامي و مردم مي‏كوشند تا راه تشكيل امت واحد جهاني را همواره كند «إِنَّ هَذِهِ أُمَّتُكُمْ أُمَّةً وَاحِدَةً وَأَنَا رَبُّكُمْ فَاعْبُدُونِ» و استمرار مبارزه در نجات ملل محروم و تحت ستم در تمامي جهان قوام يابد.
با توجه به ماهيت اين نهضت بزرگ، قانون اساسي تضمين‏گر نفي هرگونه استبداد فكري و اجتماعي و انحصار اقتصادي مي‏باشد و در خط گسستن از سيستم استبدادي، در سپردن سرنوشت مردم به دست خودشان تلاش مي‏كند (وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ).
در ايجاد نهادها و بنيادهاي سياسي كه خود پايه تشكيل جامعه است براساس تلقي مكتبي، صالحان، عهده‏دار حكومت و اداره مملكت مي‏گردند (أَنَّ الْأَرْضَ يَرِثُها عِبادِيَ الصَّالِحُونَ) و قانون‏گذاري كه مبين ضابطه‏هاي مديريت اجتماعي است بر مدار قرآن و سنت، جريان مي‏يابد بنابراين نظارت دقيق و جدي از ناحيه اسلام‏شناسان عادل و پرهيزكار و متعهد (فقهاي عادل) امري محتوم و ضروري است و چون هدف از حكومت، رشد دادن انسان در حركت به سوي نظام الهي است (و الي الله المصير) تا زمينه بروز و شكوفايي استعدادها به منظور تجلي ابعاد خدا گونگي انسان فراهم آيد (تخلقوا باخلاق الله) و اين جز در گروه مشاركت فعال و گسترده تمامي عناصر اجتماع در روند تحول جامعه نمي‏تواند باشد.
با توجه به اين جهت قانون اساسي زمينه چنين مشاركتي را در تمام مراحل تصميم‏گيري‏هاي سياسي و سرنوشت‏ساز براي همه افراد اجتماع فراهم مي‏سازد تا در مسير تكامل انسان هر فردي خود دست‏اندركار و مسؤول رشد و ارتقا و رهبري گردد كه اين همان تحقق و حكومت مستضعفين در زمين خواهد بود. (وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ).
ولايت فقيه عادل‏
براساس ولايت امر و امامت مستمر قانون اساسي زمينه تحقق رهبري فقيه جامع الشرايطي را كه از طرف مردم به عنوان رهبر شناخته مي‏شود (مجاري الامور بيد العلما بالله الامناء علي حلاله و حرامه) آماده مي‏كند تا ضامن عدم انحراف سازمان‏هاي مختلف از وظايف اصيل اسلامي خود باشد.
اقتصاد وسيله است نه هدف‏
در تحكيم بنيادهاي اقتصادي اصل رفع نيازهاي انسان در جريان رشد و تكامل اوست نه همچون ديگر نظام‏هاي اقتصادي تمركز و تكاثر ثروت و سودجويي، زيرا كه در مكاتب مادي، اقتصاد خود هدف است و بدين جهت در مراحل رشد، اقتصاد عامل تخريب و فساد و تباهي مي‏شود ولي در اسلام اقتصاد وسيله است و از وسيله انتظاري جز كارآيي بهتر در راه وصول به هدف نمي‏توان داشت.
با اين ديدگاه برنامه اقتصاد اسلامي فراهم كردن زمينه مناسب براي بروز خلاقيت‏هاي متفاوت انساني است و بدين جهت تأمين امكانات مساوي و متناسب و ايجاد كار براي همه‏
                        مشروح مذاكرات قانون اساسى‏جلسه‏67-51، ص: 1841
افراد و رفع نيازهاي ضروري جهت استمرار حركت تكاملي او بر عهده حكومت اسلامي است.
زن در قانون اساسي‏
در ايجاد بنيادهاي اجتماعي اسلامي، نيروهاي انساني كه تاكنون در خدمت استثمار همه جانبه خارجي بودند هويت اصلي و حقوق انساني خود را باز مي‏يابند و در اين بازيابي طبيعي است كه زنان به دليل ستم بيشتري كه تاكنون طاغوتي متحمل شده‏اند استيفاي حقوق آنان بيشتر خواهد بود.
خانواده واحد بنيادين جامعه و كانون اصلي رشد و تعالي انسان است و توافق عقيدتي و آرمان‏هاي در تشكيل خانواده كه زمينه‏ساز اصلي حركت تكاملي و رشد يابنده انسان است اصل اساسي بوده و فراهم كردن امكانات جهت نيل به اين مقصود از وظايف حكومت اسلامي است، زن در چنين برداشتي از واحد خانواده، از حالت (شيئي بودن) و يا (ابزار كار بودن) در خدمت اشاعه مصرف‏زدگي و استثمار خارج شده و ضمن باز يافتن وظيفه خطير و پرارج مادي در پرورش انسان‏هاي مكتبي پيش آهنگ و خود هم‏رزم مردان در ميدان‏هاي فعال حيات مي‏باشد و در نتيجه پذيراي مسؤوليتي خطيرتر و در ديدگاه اسلامي برخوردار از ارزش و كرامتي والاتر خواهد بود.
ارتش مكتبي‏
در تشكيل و تجهيز نيروهاي دفاعي كشور توجه بر آن است كه ايمان و مكتب، اساس و ضابطه باشد. بدين جهت ارتش جمهوري اسلامي و سپاه پاسداران انقلاب در انطباق با هدف فوق شكل داده مي‏شوند و نه تنها حفظ و حراست از مرزها بلكه با رسالت مكتبي يعني جهاد در راه خدا و مبارزه در راه گسترش حاكميت قانون خدا در جهان را نيز عهده‏دار خواهند بود. «وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ وَ آخَرِينَ مِنْ دُونِهِمْ».
قضا در قانون اساسي‏
مسأله در رابطه با پاسداري از حقوق مردم در خط حركت اسلامي، به منظور پيشگيري از انحرافات موضعي در درون امت اسلامي امري است حياتي، از اين رو ايجاد سيستم قضائي بر پايه عدل اسلامي و متشكل از قضات عادل و آشنا به ضوابط دقيق ديني پيش‏بيني شده است، اين نظام به دليل حساسيت بنيادي و دقت در مكتبي بودن آن لازم است به دور از هر نوع رابطه و مناسبت بنيادي و دقت در مكتبي بودن آن لازم است به دور از هر نوع رابطه و مناسبات ناسالم باشد. (و اذا حكمتهم بين الناس ان تحكموا بالعدل).
قوه مجريه‏
قوه مجريه به دليل اهميت ويژه‏اي كه در رابطه با اجراي احكام و مقرارت اسلامي به منظور رسيدن و روابط و مناسبات عادلانه حاكم بر جامعه دارد و همچنين ضرورتي كه اين مسأله حياتي در زمينه‏سازي وصول به هدف نهايي حيات خواهد داشت بايستي راهگشاي‏
                        مشروح مذاكرات قانون اساسى‏جلسه‏67-51، ص: 1842
ايجاد جامعه اسلامي باشد، نتيجتاً محصور شدن در هر نوع نظام دست و پا گير پيچيده كه وصول به اين هدف را كند و يا خدشه‏دار كند از ديدگاه اسلامي نفي خواهد شد بدين جهت نظام بوروكراسي كه زاييده و حاكميت‏هاي طاغوتي است به شدت طرد خواهد شد تا نظام اجرايي با كارايي بيشتر و سرعت افزون‏تر در اجراي تعهدات اداري به وجود آيد.
وسايل ارتباط جمعي‏
وسايل ارتباط جمعي (راديو- تلويزيون) بايستي در جهت روند تكاملي انقلاب اسلامي در خدمت اشاعه فرهنگ اسلامي قرار گيرد و در اين زمينه از برخورد سالم انديشه‏هاي متفاوت بهره جويد و از اشاعه و ترويج خصلت‏هاي تخريبي و ضد اسلامي جداً پرهيز كند.
پيروي از اصول چنين قانوني كه آزادي و كرامت ابنا بشر را سرلوحه اهداف خود دانسته و راه رشد و تكامل انسان را مي‏گشايد بر عهده همگان است و لازم است كه امت مسلمان با انتخاب مسؤولين كاردان و مؤمن و نظارت مستمر بر كار آنان به طور فعالانه در ساختن جامعه اسلامي مشاركت جويند به اميد اين‏كه در بناي جامعه نمونه اسلامي (اسوه) كه بتواند الگو و شهيدي بر همگي مردم جهان باشد موفق گردد. (و كذالك جعلنا كم امته وسطا لتكونوا شهداء علي الناس)
نمايندگان‏
مجلس خبرگان متشكل از نمايندگان مردم، كار تدوين قانون اساسي را براساس بررسي پيش‏نويس پيشنهادي دولت و كليه پيشنهادي كه از گروه‏هاي مختلف مردم رسيده بود در دوازده فصل كه مشتمل بر يكصد و هفتاد و پنج اصل مي‏باشد در طليعه پانزدهمين قرن هجرت پيغمبر اكرم صلي الله عليه و آله و سلم بنيان‏گذار مكتب رهايي‏بخش اسلام با اهداف و انگيزه‏هاي مشروح فوق به پايان رساند. به اين اميد كه اين قرن، قرن حكومت جهاني مستضعفين و شكست تمامي مستكبرين گردد.
****************** رباني شيرازي- اين نكته را بايد متذكر شد كه استناد فقط به خود قانون اساسي مي‏شود كرد نه به مقدمه آن.
رئيس- صحيح است.
رباني شيرازي- پس اين، بايد در مقدمه ذكر شود.
حجتي كرماني- عرض كنم كه چند تا اصل بوده كه خيلي ضروري بوده است كه در قانون اساسي بيايد ولي تصويب نشد، به طور كلي من مي‏خواهم پيشنهاد كنم كه ...
رئيس- به جز اين اصولي كه تصويب شده است و الان آنها را در همين جلسه قرائت مي‏كنيم اصول ديگري مطرح نيست، پيشنهاد خيلي زياد بوده، اصول ديگري هم بوده است و ان شاء الله آنها باشد براي مجلس بررسي متن قانون اساسي، اجازه بفرماييد كارمان را ادامه بدهيم.
حجتي كرماني- پيشنهاد من اين است كه مجلس بايد كاري كند كه وقتي خدمت‏
                        مشروح مذاكرات قانون اساسى‏جلسه‏67-51، ص: 1843
امام مي‏رويم ...
رئيس- از عموم نمايندگان تقاضا مي‏كنيم اجازه بفرمايين كارمان ادامه پيدا كند.
حجتي كرماني- اجازه بدهيد پيشنهادم را عرض كنم.
رئيس- البته امام امت و مراجع تقليد براي همه ما محترم‏اند و نظر آنها هم بسيار محترم است و ملت مسلمان ايران هم پيرو مراجع تقليد و خصوصاً رهبر عاليقدر حضرت آيت الله امام خميني هستند بنابراين ما قانون اساسي را به آقايان تقديم مي‏كنيم و مراجع تقليد اگر نظري داشتند علي عين.
حجتي كرماني- من همين را مي‏خواستم عرض كنم كه ما بايد كاري كنيم كه از نظر قانوني هم طوري باشد كه وقتي امام و مراجع تقليد ديگر هم اين اصول را ديدند، اولًا مرجعي وجود داشته باشد كه كساني كه نظري نسبت به اين قانون دارند به آنها بدهند و يك هيأتي هم مأمور باشد كه اين نظرات را به اطلاع امام و مراجع ديگر برساند و تصميم نهايي را هم قانوناً به آنها واگذار كنيم.
رئيس- لازم نيست كه ما قانوناً به آنها واگذار كنيم براي اين‏كه مراجع تقليد و مخصوصاً رهبر انقلاب خودشان مجتهد عاليقدر هستند كه نظرياتشان براي همه ملت ايران و براي آقايان نمايندگان محترم است، به هر حال اجازه بفرماييد برنامه كارمان ادامه پيدا كند.
حجتي كرماني- در مورد اين قانون اساسي معمولًا بايد اجتهادي عمل كرد نه تقليدي ما اينجا به عنوان آدم‏هايي كه خودمان نظر مي‏دهيم مي‏نشينيم نه چون مراجع تقليد گفته‏اند، آنها براي ما معظم و محترم هستند و امام هم به همان دليل فرموده‏اند كه ما در اينجا بنشينيم و گرد هم بياييم و الان خودشان آن‏چه صلاح مي‏دانستند صادر مي‏فرمودند. من نظرم اين است كه يك نمايندگي قانوني به مراجع داده شود كه به اصلاح شكل تفويض امر به آنها باشد.
رئيس- شما مي‏فرماييد آقايان نمايندگان اختيار بدهند به مراجع؟ مراجع خودشان اختيارات كافي دارند.
حجتي كرماني- از طرف نمايندگان مردم مي‏خواهم بگويم كه به آنها اختيار داده شود.
رحماني- نمايندگي قابل تفويض نيست.
رئيس- بسيار خوب آقاي حجتي مطالب شما را همه آقايان متوجه شدند.
حجتي كرماني- من مي‏خواهم با اين كار زمينه‏هاي مساعدي كه براي ضد انقلاب درست شده است همه اينها به كلي از بين برود. (همهمه نمايندگان) چون مطالب صحيحي وجود دارد كه درست در خط امام است، يك عده بچه‏هاي خوب هستند، يك عده متفكرين سالم هستند كه صميمانه به انقلاب عشق مي‏ورزند و در طول اين مدت مطالبي گفته‏اند و الان هم مطالبي دارند. پس بايد يك مرجعي باشد كه اينها هم مطالبشان را كه مي‏گويند در آنجا شنيده و جمع‏آوري شود. من خودم عصر نمي‏توانم خدمت امام بيايم چون بايد به بابل برويم و در آنجا دوستان خيلي ناراحت هستند. اگر شما بتوانيد اين پيام را به امام برسانيد كه چنين مطلبي و پيشنهادي هست. ايشان يك مأموريتي به افرادي بدهند، و خود قم مرجع اين كار باشد و كساني كه مطالبي دارند و براي دلسوزي به مملكت مي‏خواهند بگويند، به آنجا بروند و بگويند.
                        مشروح مذاكرات قانون اساسى‏جلسه‏67-51، ص: 1844
دكتر آيت- به هيچ وجه اين كار درست نيست.
حجتي كرماني- و تصميم نهايي هم به عهده خود امام و مراجع تقليد باشد.
رئيس- بسيار خوب مطلب شما روشن شد.
حجتي كرماني- من مي‏خواهم طوري نباشد كه ضد انقلاب بتواند سوءاستفاده كند بلكه راهي باز شود كه اين مطالب به خود امام برسد و آقا هم دستور بدهيد كه اين مطالب مورد بررسي قرار بگيرد و اگر حرف حقي هست در همين متن گنجانده شود.
فاتحي- همه مطالب و مسائل دقيق به سمع امام مي‏رسد آن هم در اسرع وقت، ديگر چنين كارهايي لازم نيست.
رئيس- بسيار خوب، پيام شما را هم آقاي حجتي شنيديم، از آقاي بهشتي خواهش مي‏كنيم كه متن اساسي را قرائت بفرمايند، البته هر وقت خسته شدند ديگر دوستان هيأت رئيسه كمك فرمايند. (به شرح زير خوانده شد)
                        بسم الله الرحمن الرحيم‏

                        فصل اول‏

                        اصول كلي‏

اصول اول‏
حكومت ايران جهموري اسلامي است كه ملت ايران، براساس اعتقاد ديرينه‏اش به حكومت حق و عدل قرآن، در پي انقلاب اسلامي پيروزمند خود به رهبري عاليقدر تقليد آيت الله العظمي امام خميني، در همه‏پرسي دهم و يازدهم فروردين ماه يك هزار و سيصد و پنجاه و هشت هجري شمسي برابر با اول و دوم جمادي الاول سال يك هزار و سيصد و نود و نه هجري قمري با اكثريت 2/ 98% كليه كساني كه حق رأي داشتند، به آن رأي مثبت داد.
اصل دوم‏
جمهوري اسلامي، نظامي است بر پايه ايمان به:
1- خداي يكتا (لا اله الا الله) و اختصاص حاكميت و تشريع به او و لزوم تسليم در برابر امر او.
2- وحي الهي و نقش سازنده آن در سير تكاملي انسان به سوي خدا.
3- معاد و نقش سازنده آن در سير تكاملي انسان به سوي خدا.
4- عدل خدا خلقت و تشريع.
5- امامت و رهبري مستمر و نقش اساسي آن در تداوم انقلاب اسلام.
6- كرامت و ارزش والاي انسان و آزادي توام با مسؤوليت او در برابر خدا، كه از راه:
الف- اجتهاد مستمر فقهاي جامع الشرايط براساس كتاب و سنت معصومين سلام الله‏
                        مشروح مذاكرات قانون اساسى‏جلسه‏67-51، ص: 1845
عليهم اجمعين.
ب- استفاده از علوم و فنون و تجارب پيشرفته بشري و تلاش در پيشبرد آنها
ج- نفي هرگونه ستم‏كشي و سلطه‏پذيري‏
قسط و عدل و استقلال سياسي و اقتصادي و اجتماعي و فرهنگي و هم‏بستگي ملي را تأمين مي‏كند.
اصل سوم‏
دولت جمهوري اسلامي ايران موظف است براي نيل به اهداف مذكور در اصل دوم، همه امكانات خود را براي امور زير به كار برد.
1- ايجاد محيط مساعد براي رشد فضائل اخلاقي براساس ايمان و تقوا و مبارزه با كليه مظاهر فساد و تباهي.
2- بالا بردن سطح آگاهي‏هاي عمومي در همه زمينه‏ها با استفاده صحيح از مطبوعات و رسانه‏هاي گروهي و وسايل ديگر.
3- آموزش و پرورش و تربيت‏بدني رايگان براي همه، در تمام سطوح و تسهيل و تعميم آموزش عالي.
4- تقويت روح بررسي و تتبع و ابتكار در زمينه‏هاي علمي، فني، فرهنگي و اسلامي از طريق تأسيس مراكز تحقيق و تشويق محققان.
5- طرد كامل استعمار و جلوگيري از نفوذ اجانب.
6- محو هرگونه استبداد و خودكامگي و انحصارطلبي.
7- تأمين آزادي‏هاي سياسي و اجتماعي در حدود قانون.
8- مشاركت عامه مردم در تعيين سرنوشت سياسي، اقتصادي اجتماعي و فرهنگي و خويش.
9- رفع تبعيضات ناروا و ايجاد امكانات عادلانه براي همه، در تمام زمينه‏هاي مادي و معنوي.
10- ايجاد نظام اداري صحيح و حذف تشكيلات غير ضرور.
11- تقويت كامل بنيه دفاع ملي از طريق آموزش نظامي عمومي براي حفظ استقلال و تماميت ارضي و نظام اسلامي كشور.
12- پي‏ريزي اقتصاد صحيح و عادلانه بر طبق ضوابط اسلامي جهت ايجاد رفاه و رفع فقر و برطرف ساختن هر نوع محروميت در زمينه‏هاي تغذيه و مسكن و كار و بهداشت و تعميم بيمه.
13- تأمين خودكفايي در علوم و فنون و صنعت و كشاورزي و امور نظامي و مانند اينها.
14- تأمين حقوق همه جانبه افراد از زن و مرد و ايجاد امنيت قضائي عادلانه براي همه و تساوي عموم در برابر قانون.
15- توسعه و تحكيم برادري اسلامي و تعون عمومي بين همه مردم.
16- تنظيم سياست خارجي كشور براساس معيارهاي اسلام، تعهد برادرانه نسبت به همه مسلمانان و حمايت بي‏دريغ از مستضعفان جهان.
                        مشروح مذاكرات قانون اساسى‏جلسه‏67-51، ص: 1846
اصل چهارم‏
كليه قوانين و مقرارت مدني، جزايي، مالي، اقتصادي، فرهنگى، نظامي، سياسي و غير اينها بايد براساس موازين اسلامي باشد. اين اصل بر اطلاق يا عموم همه اصول قانون اساسي و قوانين و مقرارت ديگر حاكم است و تشخيص اين امر بر عهده فقهاي شوراري نگهبان است.
اصل پنجم‏
در زمان غيبت حضرت ولي عصر، عجل الله تعالي فرجه، در جمهوري اسلامي ايران ولايت امر و امامت بر عهده فقيه عادل و باتقوا، آگاه به زمان، شجاع، مدير و مدبر است، كه اكثريت مردم او را به رهبري شناخته و پذيرفته باشند و در صورتي كه هيچ فقيهي داراي چنين اكثريتي نباشد رهبر يا شوراي رهبري مركب از فقهاي واجد شرايط بالا طبق اصل يكصد و هفتم عهده‏دار آن مي‏گردد.
اصل ششم‏
در جمهوري اسلامي ايران امور كشور بايد به اتكا آراء عمومي اداره شود از راه انتخاب رئيس‏جمهور، نمايندگان مجلس شوراي ملي، اعضاي شوراها و نظاير اينها، يا از راه همه‏پرسي در مواردي كه در اصول ديگر اين قانون معين مي‏گردد.
اصل هفتم‏
طبق دستور قرآن كريم: «وَ أَمْرُهُمْ شُورَى بَيْنهُم» «وَ شَاوِرْهُمْ فىِ الْأَمْر» شوراها، مجلس شوراي ملي، شوراي استان، شهرستان، محل، بخش، روستا و نظاير اينها از ارگان تصميم‏گيري و اداره امور كشورند.
موارد، طرز تشكيل و حدود اختيارات و وظايف شوراها را اين قانون و قوانين ناشي از آن معين مي‏كند.
اصل هشتم‏
در جمهوري اسلامي ايران دعوت به خير، امر به معروف و نهي از منكر وظيفه‏اي است همگاني و متقابل بر عهده مردم نسبت به يكديگر، دولت نسبت به مردم و مردم نسبت به دولت. شرايط و حدود و كيفيت آن را قانون معين مي‏كند. «وَ الْمُؤْمِنُونَ وَ الْمُؤْمِنَاتُ بَعْضُهُمْ أَوْلِيَاءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنكَرِ»
اصل نهم‏
در جمهوري اسلامي ايران آزادي و استقلال و وحدت وتماميت ارضي كشور از يكديگر تفكيك‏ناپذيرند و حفظ آنها وظيفه دولت وآحاد ملت است. هيچ فرد يا گروه يا مقامي حق‏
                        مشروح مذاكرات قانون اساسى‏جلسه‏67-51، ص: 1847
ندارد به نام استفاده از آزادي به استقلال سياسي، فرهنگي، اقتصادي و نظامي و تماميت ارضي ايران كمترين خدشه‏اي وارد كند و هيچ مقامي حق ندارد به نام حفظ استقلال و تماميت ارضي كشور آزادي‏هاي مشروع را، هر چند با وضع قوانين و مقررات، سلب كند.
اصل دهم‏
از آنجا كه خانواده واحد بنيادي جامعه اسلامي است، همه قوانين و مقررات و برنامه‏ريزي‏هاي مربوط بايد در جهت آسان كردن تشكيل خانواده، پاسداري از قداست آن و استوارى روابط خانوادگي بر پايه و اخلاق اسلامي باشد.
اصل يازدهم‏
به حكم آيه كريمه «إِنَّ هَذِهِ أُمَّتُكُمْ أُمَّةً وَاحِدَةً وَ أَنَا رَبُّكُمْ فَاعْبُدُون» همه مسلمانان يك امتند و دولت جمهوري اسلامي ايران موظف است سياست كلي خود را بر پايه ائتلاف و اتحاد ملل اسلامي قرار دهد و كوشش پيگير به عمل آورد تا وحدت سياسي، اقتصادي و فرهنگي جهان اسلام را تحقق بخشد.
اصل دوازدهم‏
دين رسمي ايران، اسلام و مذهب جعفري اثني‏عشري است و اين اصل الي الابد غير قابل تغيير است و مذاهب ديگر اسلامي اعم از حنفي، شافعي، مالكي، حنبلي و زيدي داراي احترام كامل مي‏باشند و پيروان اين مذاهب در انجام مراسم مذهبي، طبقه خودشان آزادند و در تعليم و تربيت ديني و احوال شخيصه (ازدواج، طلاق، ارث و وصيت) و دعاوي مربوط به آن در دادگاه‏ها رسميت دارند و در هر منطقه‏اي كه پيروان نهج البلاغه از اين مذاهب اكثريت داشته باشند، مقررات محلي درحدود اختيارات شوراها بر طبق آن مذاهب خواهد بود، با حفظ حقوق پيروان ساير مذاهب‏
اصل سيزدهم‏
ايرانيان زرتشتي، كليمي و مسيحي تنها اقليت‏هاي ديني شناخته مي‏شوند كه در حدود قانون در انجام مراسم ديني خود آزادند در احوال شخيصه و تعليمات ديني بر طبق آيين خود عمل مي‏كنند.
اصل چهاردم‏
به حكم آيه شريفه «لَّا يَنْهَئكمُ اللَّهُ عَنِ الَّذِينَ لَمْ يُقَاتِلُوكُمْ فىِ الدِّينِ وَ لَمْ يخْرِجُوكمُ مِّن دِيَارِكُمْ أَن تَبرُّوهُمْ وَ تُقْسِطُواْ إِلَيهِمْ إِنَّ اللَّهَ يحِبُّ الْمُقْسِطِين» دولت جمهوري اسلامي ايران و مسلمانان موظفند نسبت به افراد غير مسلمان با اخلاق حسنه و قسط و عدل اسلامي عمل نمايند و حقوق انساني آنان را رعايت كنند. آن اصل در حق كساني اعتبار دارد كه بر ضد اسلام و جهموري اسلامي ايران توطئه و اقدام نكنند.
                        مشروح مذاكرات قانون اساسى‏جلسه‏67-51، ص: 1848
                        فصل دوم‏

                        زبان، خط، تاريخ و پرچم رسمي كشور

اصل پانزدهم‏
زبان و خط رسمي و مشترك مردم ايران فارسي است. اسناد و مكاتبات و متون رسمي و كتب درسي بايد با اين زبان و خط باشد ولي استفاده از زبان‏هاي محلي قومي در مطبوعات و رسانه‏اي گروهي و تدريس اديبات آن در مدارس، در كنار زبان فارسي آزاد است.
اصل شانزدهم‏
از آنجا كه زبان قرآن و علوم و معارف اسلامي عربي است و ادبيات فارسي كامل با آن آميخته است اين زبان بايد پس از دوره ابتدايي تا پايان دوره متوسطه در همه كلاس‏ها و در همه رشته‏ها تدريس شود.
اصل هفدهم‏
مبدأ تاريخ رسمي كشور هجرت پيامبر اسلام (صلي الله عليه و آله و سلم) است و تاريخ هجري شمسي و هجري قمري هر دو معتبر است اما مبناي كار ادارات دولتي هجري شمسي است. تعطيل رسمي هفتگي روز جمعه است.
اصل هجدهم‏
پرچم رسمي ايران به رنگ‏هاي سبز و سفيد و قرمز با علامت مخصوص جمهوري اسلامي و شعار «الله اكبر» است.
                        فصل سوم‏

                        حقوق ملت‏

اصل نوزدهم‏
مردم ايران از هر قوم و قبيله كه باشند از حقوق مساوي برخوردارند و رنگ، نژاد، زبان و مانند اينها سبب امتياز نخواهد بود.
اصل بيستم‏
همه افراد ملت اعم از زن و مرد يكسان در حمايت قانون قرار دارند و از همه حقوق انساني، سياسي، اقتصادي، اجتماعي و فرهنگي با رعايت موازين اسلام برخوردارند.
                        مشروح مذاكرات قانون اساسى‏جلسه‏67-51، ص: 1849
اصل بيستم و يكم‏
دولت موظف است حقوق زن را در تمام جهات با رعايت موازين اسلامي تضمين نمايد و امور زير را انجام دهد.
1- ايجاد زمينه‏هاي مساعد براي رشد شخصيت زن و احياي حقوق مادي ومعنوي او.
2- حمايت مادران، بالخصوص در دوران بارداري و حضانت فرزند، و حمايت از كودكان بي‏سرپرست.
3- ايجاد دادگاه صالح براي حفظ كيان و بقاي خانواده‏
4- ايجاد بيمه خاص بيوگان و زنان سالخورده و بي‏سرپرست.
5- اعطاي قيموميت فرزندان به مادران شايسته در جهت غبطه آنها در صورت نبودن ولي شرعي.
اصل بيست و دوم‏
حيثيت، جان، مال، مسكن و شغل اشخاص از تعرف مصون است مگر در مواردي كه قانون تجويز كند.
اصل بيست و سوم‏
تفتيش عقايد ممنوع است و هيچ‏كس را نمي‏توان به صرف داشتن عقيده‏اي مورد تعرض و مؤاخذه قرار داد.
اصل بيست و چهارم‏
نشريات و مطبوعات در بيان مطالب آزادند مگر آن‏كه مخل به مباني اسلام يا حقوق عموعي باشد. تفصيل آن را قانون معين مي‏كند.
اصل بيست و پنجم‏
بازرسي و نرساندن نامه‏ها، ضبط و فاش كردن مكالمات تلفني، افشاي مخابرات تلگرافي و تلفكس، سانسور، عدم مخابره و نرساندن آنها، استراق سمع و هرگونه تجسس ممنوع است مگر به حكم قانون.
اصل بيست و ششم‏
احزاب، جميعت‏ها، انجمن‏هاي سياسي و صنفي و انجمن‏هاي اسلامي يا اقليت‏هاي ديني شناخته شده آزادند، مشروط به اين كه اصول استقلال، آزادي، وحدت ملي، موازين اسلامي و اساس جمهورى اسلامي را نقض نكنند. هيچ‏كس را نمي‏توان از شركت در آنها منع كرد يا به شركت در يكي از آنها مجبور ساخت.
                        مشروح مذاكرات قانون اساسى‏جلسه‏67-51، ص: 1850
اصل بيست و هفتم‏
تشكيل اجتماعات و راهپيمايي‏هاي بدون حمل سلاح، به شرط آن‏كه مخل به مباني اسلام نباشد آزاد است.
اصل بيست و هشتم‏
هر كس حق دارد شغلي را كه بدان مايل است و مخالف اسلام و مصالح عمومي و حقوق ديگران نيست برگزيند.
دولت موظف است با رعايت نياز جامعه به مشاغل گوناگون براي همه افراد مكان اشتغال به كار و شرايط مساوي را براي احراز مشاغل ايجاد نمايد.
اصل بيست و نهم‏
برخورداري از تأمين اجتماعي از نظر بازنشستگي، بيكاري، پيري، از كار افتادگي، بي‏سرپرستي، در راه ماندگي، حوادث و سوانح و نياز به خدمات بهداشتي و درماني و مراقبت‏هاي پزشكي به صورت بيمه و غيره حقي است همگاني.
دولت مكلف است طبق قوانين از محل درآمدهاي عمومي و درآمدهاي حاصل از مشاركت مردم، خدمات و حمايت‏هاي مالي فوق را براي يك يك افراد كشور تأمين كند.
اصل سي‏ام‏
دولت موظف است وسايل آموزش و پرورش رايگان را براي همه ملت تا پايان دوره متوسطه فراهم سازد و وسايل تحصيلات عالي را تا حد كفايي كشور به طور رايگان گسترش دهد.
اصل سي و يكم‏
داشتن مسكن متناسب با نياز، حق هر فرد و خانواده ايراني است. دولت موظف است با رعايت اولويت براي آنها كه نيازمندترند به خصوص روستانشينان و كارگران زمينه اجراي اين اصل را فراهم كند.
اصل سي و دوم‏
هيچ‏كس را نمي‏توان دستگير كرد مگر به حكم و ترتيبي كه قانون معين مي‏كند. در صورت بازداشت، موضوع اتهام بايد با ذكر دلايل بلافاصله كتباً به متهم ابلاغ و تفهيم شود و حداكثر صرف مدت بيست و چهار ساعت پرونده مقدماتي به مراجع مصالحه قضائي ارسال و مقدمات و محاكمه، در اسرع وقت فراهم از اين گردد. متخلف اصل طبق قانون مجازات مي‏شود.
                        مشروح مذاكرات قانون اساسى‏جلسه‏67-51، ص: 1851
اصل سي و سوم‏
هيچ‏كس را نمي‏توان از محل اقامت خود تبعيد كرد يا از اقامت در محل مورد علاقه‏اش ممنوع يا به اقامت در محلي مجبور ساخت، مگر در مواردي كه قانون مقرر مي‏دارد.
اصل سي و چهارم‏
دادخواهي حق مسلم هر فرد است و هر كس مي‏تواند به منظور داد خواهي به دادگاه‏هاي صالح رجوع نمايد. همه افراد ملت حق دارند اين‏گونه دادگاه‏ها را در دسترس داشته باشند و هيچ‏كس را نمي‏توان از دادگاهي كه به موجب قانون حق مراجعه به آن را دارد منع كرد.
اصي سي و پنجم‏
در همه دادگاه‏ها طرفين دعوي حق دارند براي خود وكيل انتخاب نمايند و اگر توانايي انتخاب وكيل را نداشته باشند بايد براي آنها امكانات تعيين وكيل فراهم گردد.
اصل سي و ششم‏
حكم به مجازات و اجراء آن بايد تنها از طريق دادگاه صالح و به موجب قانون باشد.
اصل سي و هفتم‏
اصل، برائت است و هيچ‏كس از نظر قانون مجرم شناخته نمي‏شود، مگر اين‏كه جرم او در دادگاه صالح ثابث گردد.
اصل سي و هشتم‏
هرگونه شكنجه براي گرفتن اقرار و يا كسب اطلاع ممنوع است. اجبار شخص به شهادت، اقرار يا سوگند مجاز نيست و چنين شهادت و اقرار و سوگندي فاقد ارزش و اعتبار است.
متخلف از اين اصل طبق قانون مجازات مي‏شود.
اصل سي و نهم‏
هتك حرمت و حيثيت كسي كه به حكم قانون دستگير، بازداشت، زنداني يا تبعيد شده به هر صورت كه باشد ممنوع و موجب مجازات است.
اصل چهلم‏
هيچ‏كس نمي‏تواند اعمال حق خويش را وسيله اضرار به غير يا تجاوز به منافع عمومي قرار دارد.
                        مشروح مذاكرات قانون اساسى‏جلسه‏67-51، ص: 1852
اصل چهل و يكم‏
تابعيت كشور ايران حق مسلم هر ايراني است و دولت نمي‏تواند از هيچ ايراني سلب تابعيت كند، مگر به درخواست او يا در صورتي كه به تابعيت كشور ديگري در آيد.
اصل چهل و دوم‏
اتباع خارجه مي‏توانند در حدود قوانين به تابعيت ايران در آيند و سلب تابعيت اين‏گونه اشخاص در صورتي كه دولت ديگري تابعيت آنها را بپذيرد يا خود آنها درخواست كنند.
                        فصل چهارم‏

                        اقتصاد و امور مالي‏

اصل چهل و سوم‏
براي تأمين استقلال اقتصادي جامعه و ريشه‏كن كردن فقر و محروميت و بر آوردن نيازهاي انسان در جريان رشد، با حفظ آزادگي او، اقتصاد جمهوري اسلامي ايران براساس ضوابط زير استوار مي‏شود:
1- تأمين نيازهاي اساسي: مسكن، خوراك، پوشاك، بهداشت، درمان، آموزش و پرورش و امكانات لازم براي تشكيل خانواده براي همه.
2- تأمين شرايط و امكانات كار براي همه به منظور رسيدن به اشتغال كامل و قرار دادن وسايل كار در اختيار همه كساني كه قادر به كارند ولي وسايل كار ندارند، در شكل تعاوني، از راه وام بدون بهره يا بهره به هر راه مشروع ديگر كه نه تمركز و تداول ثروت در دست افراد و گروه‏هاي خاص منتهي شود و نه دولت را صورت يك كارفرماي بزرگ مطلق در آورد. اين اقدام با رعايت ضرورت‏هاي حاكم بر برنامه ريزى عمومي اقتصاد كشور، در هر يك از مراحل رشد صورت گيرد.
3- تنظيم برنامه اقتصادي كشور به صورتي كه شكل و محتوا و ساعات كار چنان باشد كه هر فرد علاوه بر تلاش شغلي، فرصت و توان كافي براي خودسازي معنوي، سياسي و اجتماعي و شركت فعال در رهبري كشور و افزايش مهارت و ابتكار داشته باشد.
4- رعايت آزادي انتخاب شغل، و عدم اجبار افراد به كاري معين و جلوگيري از بهره‏كشي از كار ديگري‏
5- منع اضرار به غير و انحصار و احتكار و ربا و ديگر معاملات باطل و حرام.
6- منع اسراف و تبذير در همه شؤون مربوط به اقتصاد، اعم از مصرف، سرمايه‏گذاري، توليد، توزيع و خدمات.
7- استفاده از علوم و فنون و تربيت افراد ماهر به نسبت احتياج براي توسعه و پيشرفت اقتصاد كشور.
                        مشروح مذاكرات قانون اساسى‏جلسه‏67-51، ص: 1853
8- جلوگيري از سلطه اقتصادي بيگانه بر اقتصاد كشور.
9- تأكيد بر افزايش توليدات كشاورزي، دامي و صنعتي كه نيازهاي عمومي را تأمين كند و كشور را به مرحله خود كفايتي برساند و از وابستگي برهاند.
اصل چهل و چهارم‏
نظام اقتصادي جمهوري اسلامي ايران بر پايه سه بخش دولتي، تعاونى و خصوصي با برنامه‏ريزي منظم و صحيح استوار است.
بخش دولتي شامل كليه صنايع بزرگ، صنايع مادر، بازرگاني خارجي، معادن بزرگ، بانك‏داري، بيمه، تأمين نيرو، سدها و شبكه‏هاي بزرگ آب‏رساني، راديو و تلويزيون، پست و تلگراف و تلفن، هواپيمايي، كشتي‏راني، راه و راه‏آهن و مانند اينها است كه به صورت مالكيت عمومي و در اختيار دولت است.
بخش تعاوني شامل شركت‏ها و مؤسسات تعاوني توليد و توزيع است كه در شهر و روستا بر طبق ضوابط اسلامي تشكيل مي‏شود.
بخش خصوصي شامل آن قسمت از كشاورزي، دامداري، صنعت، تجارت و خدمات مي‏شود كه مكمل فعاليت‏هاي اقتصادي دولتي و تعاوني است.
مالكيت در اين سه بخش تا جايي كه با اصول ديگر اين فصل مطابق باشد و از محدوده قوانين اسلام خارج نشود و موجب رشد و توسعه اقتصادي كشور گردد و مايه زيان جامعه نشود مورد حمايت قانون جمهوري اسلامي است.
تفصيل ضوابط و قلمرو شرايط هر سه بخش را قانون معين مي‏كند.
اصل چهل و پنجم‏
انفال و ثروت‏هاي عمومي از قبيل زمين‏هاي موات يا رها شده، معادن، درياها، درياچه‏ها، رودخانه و ساير آب‏هاي عمومي، كوه‏ها، دره‏ها، جنگل‏ها، نيزارها، بيشه‏هاي طبيعي، مراتعي كه حريم نيست، ارث بدون وارث، و اموال مجهول‏المالك و اموال عمومي كه از غاصبين مسترد مي‏شود، در اختيار حكومت اسلامي است تا بر طبق مصالح عامه نسبت به آنها عمل نمايد، و ترتيب استفاده از هر قانون معين مي‏كند.
اصل چهل و ششم‏
هر كس مالك حاصل كسب و كار مشروع خويش است و هيچ‏كس نتواند به عنوان مالكيت نسبت به كسب و كار خود امكان كسب و كار را از ديگري سلب كند.
اصل چهل و هفتم‏
مالكيت شخصي كه از راه مشروع باشد محترم است. ضوابط آن را قانون معين مي‏كند.
                        مشروح مذاكرات قانون اساسى‏جلسه‏67-51، ص: 1854
اصل چهل و هشتم‏
در بهره‏برداري از منابع طبيعي و استفاده از درآمدهاي ملي در سطح استان‏ها و توزيع فعاليت‏هاي اقتصادي ميان استان‏ها و مناطق مختلف كشور، بايد تبعيض در كار نباشد. به طوري كه هر منطقه فراخور نيازها و استعداد رشد خود، سرمايه و امكانات لازم در دسترس داشته باشد.
اصل چهل و نهم‏
دولت موظف است ثروت‏هاي ناشي از ربا، غصب، رشوه، اختلاس، سرقت، قمار، سوءاستفاده از موقوفات سوء استفاده از مقاطعه كاري‏ها و معاملات دولتي، فروش زمين‏هاي موات و مباحات اصلي، داير كردن اماكن فساد و ساير موارد غير مشروع را گرفته و به صاحب حق رد كند و در صورت معلوم نبودن او به بيت‏المال بدهد اين حكم بايد با رسيدگي و تحقيق و ثبوت شرعي به وسيله دولت اجرا شود.
اصل پنجاهم‏
در جمهوري اسلامي، حفاظت محيط زيست كه نسل امروز و نسل‏هاي بعد بايد در آن حيات اجتماعي رو به رشدي داشته باشند، وظيفه عمومي تلقي مي‏گردد. از اين رو فعاليت‏هاي اقتصادي و غير آن كه با آلودگي محيط زيست يا تخريب غير قابل جبران آن ملازمه پيدا كند، ممنوع است.
اصل پنجاه و يكم‏
هيچ نوع ماليات وضع نمي‏شود مگر به موجب قانون. موارد معافيت و بخشودگي و تخفيف مالياتي به موجب قانون مشخص مي‏شود.
اصل پنجاه و دوم‏
بودجه سالانه كل كشور به ترتيبي كه در قانون مقرر مي‏شود از طرف دولت تهيه و براي رسيدگي و تصويب به مجلس شوراي ملي تسليم مي‏گردد. هرگونه تغيير در ارقام بودجه نيز تابع مراتب در قانون خواهد بود.
اصل پنجاه و سوم‏
كليه دريافت‏هاي دولت در حساب‏هاي خزانه‏داري كل متمركز مي‏شود و همه پرداخت‏ها در حدود اعتبارات مصوب به موجب قانون انجام مي‏گيرد.
اصل پنجاه و چهارم‏
ديوان محاسبات كشور مستقيماً زير نظر مجلس شوراي ملي مي‏باشد. سازمان و اداره امور آن در تهران و مراكز استان‏ها به موجب قانون تعيين خواهد شد.
                        مشروح مذاكرات قانون اساسى‏جلسه‏67-51، ص: 1855
اصل پنجاه و پنجم‏
ديوان محاسبات به كليه حساب‏هاي وزارت‏خانه، مؤسسات، شركت‏هاي دولتي و ساير دستگاه‏هايي كه به نحوي از انحاء از بودجه كل كشور استفاده مي‏كنند به ترتيبى كه قانون مقرر مي‏دارد رسيدگي يا حساب‏رسي مي‏نمايد كه هيچ هزينه‏اي از اعتبارات مصوب تجاوز نكرده و هر وجهي در محل خود به مصرف رسيده باشد. ديوان محاسبات، حساب‏ها و اسناد و مدارك مربوطه را برابر قانون جمع‏آوري و گزارش تفريق بودجه هر سال را به انضمام نظرات خود به مجلس شوراي ملي تسليم مي‏نمايد. اين گزارش بايد در دسترس عموم گذاشته شود.
                        فصل پنجم‏

                        حق حاكميت ملت و قواي ناشي از آن‏

اصل پنجاه و ششم‏
حاكميت مطلق بر جهان و انسان از آن خداست و هم او انسان را بر سرنوشت اجتماعي خويش حاكم ساخته است. هيچ‏كس نمي‏تواند اين حق الهي را از انسان سلب كند يا درخدمت منافع فرد يا گروهي خاص قرار دهد و ملت اين حق خداداد را از طرقي كه در اصول بعد مي‏آيد اعمال مي‏كند.
اصل پنجاه و هفتم‏
قواي حاكم در جمهوري اسلامي ايران عبارتند از: قوه مقننه، قوه مجريه و قوه قضائيه كه زير نظر ولايت امر و امامت است، بر طبق اصول آينده اين قانون اعمال مي‏گردند. اين قوا مستقل از يكديگرند و ارتباط ميان آنها به وسيله رئيس‏جمهور برقرار مي‏گردد.
اصل پنجاه و هشتم‏
اعمال قوه مقننه از طريق مجلس شوراي اسلامي ملي است كه از نمايندگان منتخب مردم تشكيل مي‏شود و مصوبات آن پس از طي مراحلي كه در اصول بعد مي‏آيد براي اجرا به قوه مجريه و قضائيه ابلاغ مي‏گردد.
اصل پنجاه و نهم‏
در مسائل بسيار مهم اقتصادي، سياسي و فرهنگي ممكن است اعمال قوه مقننه از راه همه‏پرسي و مراجعه مستقيم به آراء مردم صورت گيرد درخواست مراجعه به آراء عمومي بايد به تصويب دو سوم مجموع نمايندگان مجلس برسد.
اصل شصتم‏
اعمال قوه مجريه جز در اموري كه در اين قانون مستقيماً بر عهده رهبري گذارده شده، از
                        مشروح مذاكرات قانون اساسى‏جلسه‏67-51، ص: 1856
طريق رئيس‏جمهور وزير و وزرا است.
اصل شصت و يكم‏
اعمال قوه قضائيه به وسيله دادگاه‏هاي دادگستري است كه بايد طبق موازين اسلامي تشكيل شود و به حل و فصل دعاوي و حفظ حقوق عمومي و گسترش و اجراي عدالت و اقامه حدود الهي بپردازد.
                        فصل ششم‏

                        قوه مقننه‏

                        مبحث اول- مجلس شوراي اسلامي‏

اصل شصت و دوم‏
مجلس شوراي ملي از نمايندگان ملت كه به طور مستقيم و با رأي مخفي انتخاب مي‏شوند تشكيل مي‏گردد.
شرايط انتخاب‏كنندگان و انتخاب‏شوندگان و كيفيت انتخابات را قانون معين خواهد كرد.
اصل شصت و سوم‏
دوره نمايندگي مجلس شوراي ملي چهار سال است. انتخابات هر دوره بايد پيش از پايان دوره قبل برگزار شود به طوري كه كشور در هيچ زمان بدون مجلس نباشد.
اصل شصت و چهارم‏
عده نمايندگان مجلس شوراي ملي دويست و هفتاد نفر است و پس از هر ده سال در صورت زياد شدن جمعيت كشور در هر حوزه انتخابي به نسبت هر يك‏صد و پنجاه هزار نفر يك نماينده اضافه مي‏شود. زرتشتيان وكليميان هر كدام يك نماينده و مسيحيان آشوري و كلداني مجموعاً يك نماينده و مسيحيان ارمني جنوب و شمال هركدام يك نماينده انتخاب مي‏كنند و در صورت افزايش جمعيت هر يك ازاقليت‏ها پس از هر ده سال به ازاي هر يكصد و پنجاه هزار نفر اضافي يك نماينده اضافي خواهند داشت. مقرارات مربوط به انتخابات را قانون معين مي‏كند.
اصل شصت و پنجم‏
پس از برگزاري انتخابات، جلسات مجلس شوراي ملي با حضور دو سوم مجموع نمايندگان رسميت مي‏يابد و تصويب طرح‏ها و لوايح طبق آيين‏نامه مصوب داخلي انجام مي‏گيرد مگر در مواردي كه در قانون اساسي نصاب خاصي تعيين شده باشد.
                        مشروح مذاكرات قانون اساسى‏جلسه‏67-51، ص: 1857
براي تصويب آيين‏نامه داخلي موافقت دو سوم حاضران لازم است.
اصل شصت و ششم‏
ترتيب انتخاب رئيس و هيأت رئيسه مجلس و تعداد كميسيون‏ها و دوره تصدي آنها و امور مربوط به مذاكرات و انتظامات مجلس به وسيله آيين‏نامه داخلي مجلس معين مي‏گردد.
اصل شصت و هفتم‏
نمايندگان بايد در نخستين جلسه مجلس به ترتيب زير سوگند ياد كنند و متن قسم‏نامه را امضاء نمايند.
بسم الله الرحمن الرحيم‏
 «من در برابر قرآن مجيد، به خداي قادر و متعال سوگند ياد مي‏كنم و با تكيه برشرف انساني خويش تهعد مي‏نمايم كه پاسدار حريم اسلام و نگهبان دستاوردهاي انقلاب اسلامي ملت ايران و مباني جمهورى اسلامي باشم، وديعه‏اي را كه ملت به ما سپرده به عنوان اميني عادل پاسداري كنم و در انجام وظايف وكالت، امنيت و تقوا را رعايت نمايم و همواره به استقلال و اعتلاي كشور و حفظ حقوق ملت و خدمت به مردم پاي‏بند باشم، از قانون اساسي دفاع كنم و در گفته‏ها و نوشته‏ها و اظهارنظرها، استقلال كشور و آزادي مردم تأمين مصالح آنها را مدنظر داشته باشم».
نمايندگان اقليت‏هاي ديني اين سوگند را با ذكر كتاب آسماني خود ياد خواهند كرد.
نمايندگاني كه در جلسه نخست شركت ندارند و در اولين جلسه‏اي كه حضور پيدا مي‏كنند مراسم سوگند را به جاي آورند.
اصل شصت وهشتم‏
در زمان جنگ واشغال نظامي كشور به پيشنهاد رئيس‏جمهور و تصويب سه چهارم مجموع نمايندگان و تأييد شوراي نگهبان انتخابات نقاط اشغال شده يا تمامي مملكت براي مدت معيني متوقف مي‏شود و در صورت عدم تشكيل مجلس جديد، مجلس سابق همچنان به كار خود ادامه خواهد داد.
اصل شصت و نهم‏
مذاكرات مجلس شوراي ملي بايد علني باشد و گزارش كامل آن از طريق راديو و روزنامه رسمي براي اطلاع عموم منتشر شود. در شرايط اضطراري، در صورتي كه رعايت امنيت كشور ايجاب كند، به تقاضاي نخست‏وزير يا يكي از وزرا يا ده نفر از نمايندگان، جلسه غير علني تشكيل مي‏شود. مصوبات جلسه غير علني در صورتي معتبر است كه با حضور شوراي نگهبان به تصويب سه چهارم مجموع نمايندگان برسد. گزارش و مصوبات اين جلسات بايد پس از برطرف شدن شرايط اضطراري براي عموم منتشر گردد.
                        مشروح مذاكرات قانون اساسى‏جلسه‏67-51، ص: 1858
اصل هفتادم‏
رئيس‏جمهور، نخست‏وزير و وزيران به اجتماع يا به انفراد حق شركت در جلسات علني مجلس را دارند و مي‏توانند مشاروان خود را همراه داشته باسند و در صورتي كه نمايندگان لازم بدانند، رئيس و نخست‏وزير ووزرا مكلف به حضورند وهرگاه تقاضا كنند مطالبشان استماع مي‏شود.
دعوت رئيس‏جمهور به مجلس بايد به تصويب اكثريت برسد.
اصل هفتاد و يكم‏
مجلس شواري ملي درعموم مسائل در حدود مقرر در قانون اساسي مي‏تواند قانون وضع كند.
اصل هفتاد و دوم‏
مجلس شوراي ملي نمي‏تواند قوانيني وضع كند كه با اصول واحكام مذهب رسمي كشور يا قانون اساسي مغايرت داشته باشد. تشخيص اين امر به ترتيبي كه در اصل نود و ششم آمده بر عهده شوراي نگهبان است.
اصل هفتادو سوم‏
شرح و تفسير قوانين عادي در صلاحيت مجلس شوراي ملي است. مفاد اين اصل مانع از تفسيري كه دادرسان، در مقام تميز حق، از قوانين مي‏كنند نيست.
اصل هفتاد و چهارم‏
لوايح قانوني پس از تصويب هيأت وزيران به مجلس تقديم مي‏شود و طرح‏هاي قانوني به پيشنهاد حداقل پانزده نفر از نمايندگان، در مجلس شوراي ملي مقابل طرح است.
اصل هفتاده و پنجم‏
طرح‏هاي قانوني وپيشنهادها واصلاحاتي كه نمايندگان در خصوص لوايح قانوني عنوان مي‏كننند و به تقليل درآمد عمومي يا افزايش هزينه‏هاي عمومي مي‏انجامد، در صورتي قابل طرح است كه در آن طريق جبران كاهش درآمد يا تأمين هزينه جديد نيز معلوم شده باشد.
اصل هفتادو ششم‏
مجلس شوراي ملي حق تحقيق و تفحص در تمام امور كشور را دارد.
                        مشروح مذاكرات قانون اساسى‏جلسه‏67-51، ص: 1859
اصل هفتاد و هفتم‏
عهدنامه‏ها، مقاوله‏نامه‏ها، قراردادها و موافقت‏نامه‏هاي بين‏المللي بايد به تصويب مجلس شوراي ملي برسد.
اصل هفتاد وهشتم‏
هرگونه تغيير در خطوط مرزي ممنوع است مگر اصلاحات جزئي با رعايت مصالح كشور به شرط اين‏كه يك‏طرفه نباشد و به استقلال وتماميت ارضي كشور لطمه نزند و به تصويب چهار پنجم مجموع نمايندگان مجلس شوراي ملي برسد.
اصل هفتاد و نهم‏
برقراري حكومت نظامي ممنوع است. در حالت جنگ و شرايط اضطراري نظير آن دولت حق دارد با تصويب مجلس شوراي ملي موقتاً محدوديت‏هاي ضروري را برقرار نمايد، ولي مدت آن به هر حال نمي‏تواند بيش از سي روز باشد و در صورتي كه ضرورت همچنان باقي باشد دولت موظف است مجدداً از مجلس كسب مجوز كند.
اصل هشتادم‏
گرفتن و دادن وام يا كمك‏هاي بدون عوض داخلي و خارجي از طرف دولت بايد با تصويب مجلس شوراي ملي باشد.
اصل هشتاد و يكم‏
دادن امتياز تشكيل شركت‏ها و مؤسسات در امور تجارتي و صنعتي و كشاورزي و معادن و خدمات به خارجيان مطلقاً ممنوع است.
اصل هشتاد و دوم‏
استخدام كارشناسان خارجي از طرف دولت ممنوع است مگر در مورد ضرورت با تصويب مجلس شوراي ملي.
اصل هشتاد و سوم‏
بناها و اموال دولتي كه از نفايس ملي باشد قابل انتقال به غير نيست مگر با تصويب مجلس شوراي ملي، آن هم در صورتي كه از نفايس منحصر به فرد نباشد.
اصل هشتاد و چهارم‏
هر نماينده در برابر تمام ملت مسؤول است و حق دارد در همه مسائل داخلي و خارجي‏
                        مشروح مذاكرات قانون اساسى‏جلسه‏67-51، ص: 1860
كشور اظهارنظر نمايد.
اصل هشتاد و پنجم‏
سمت نمايندگي قائم به شخص است و قابل واگذاري به ديگري نيست. مجلس نمي‏تواند اختيار قانون‏گذاري را به شخص يا هيأتي واگذار كند، ولي در موارد ضروري مي‏تواند اختيار وضع بعضي از قوانين را با رعايت اصل هفتاد و دوم به كميسيون‏هاي داخلي خود تفويض كند، در اين صورت اين قوانين در مدتي كه مجلس تعيين مي‏نمايد به صورت آزمايشي اجرا مي‏شود و تصويب نهايي آنها با مجلس خواهد بود.
اصل هشتاد و ششم‏
نمايندگان مجلس در مقام ايفاي وظايف نمايندگي در اظهارنظر و رأي خود كاملًا آزادند و نمي‏توان آنها را به سبب نظراتي كه در مجلس اظهار كرده‏اند يا آرائي كه در مقام ايفاي وظايف نمايندگي خود داده‏اند تعقيب يا توقف كرد.
اصل هشتاد و هفتم‏
هيأت وزيران پس از تشكيل و معرفي و پيش از هر اقدام ديگر بايد از مجلس رأي اعتماد بگيرد. در دوران تصدي نيز در مورد مسائل مهم و مورد اختلاف مي‏تواند از مجلس تقاضاي رأي اعتماد كند.
اصل هشتاد و هشتم‏
در هر مورد كه نماينده‏اي از وزير مسؤول درباره يكي از وظايف او سؤال كند آن وزير موظف است در مجلس حاضر شود و به سؤال جواب دهد و اين جواب نبايد بيش از ده روز به تأخير افتد مگر با عذر موجه تشخيص مجلس شوراي ملي.
اصل هشتاد و نهم‏
نماينگان مجلس مي‏توانند در مواردي كه مي‏دانند هيأت وزيران يا هر يك از وزرا را استيضاح كنند استيضاح وقتى قابل طرح در مجلس است كه با امضاي حداقل ده نفر از نمايندگان به مجلس تقديم شود.
هيأت وزيران يا وزير مورد استيضاح بايد ظرف مدت ده روز پس از طرح آن در مجلس حاضر شود و به آن پاسخ گويد و از مجلس رأي اعتماد بخواهد. در صورت عدم حضور هيأت وزيران يا وزير براي پاسخ نمايندگان مزبور درباره استيضاح خود توضيحات لازم را مي‏دهند و در صورتي كه مجلس مقتضي بداند اعلام رأي عدم اعتماد خواهد كرد.
اگر مجلس رأي اعتماد نداد هيأت وزيران يا وزير مورد استيضاح عزل مي‏شود. در هر دو صورت نخست‏وزير يا وزراي مورد استيضاح نمي‏توانند در هيأت وزيراني كه بعد از آن تشكيل مي‏شود عضويت پيدا كنند.
                        مشروح مذاكرات قانون اساسى‏جلسه‏67-51، ص: 1861
اصل نودم‏
هر كسي شكايتي از طرز كار مجلس يا قوه مجريه يا قوه قضائيه داشته باشد، مي‏تواند شكايت خود را كتباً به مجلس شوراي ملي عرضه كند. مجلس موظف است به اين شكايت رسيدگي كند و پاسخ كافي دهد و در مواردي كه شكايت به قوه مجريه و يا قوه قضائيه مربوط است رسيدگي و پاسخ از آنها بخواهد و در مدت متناسب نتيجه را اعلام نمايد و در مواردي كه مربوط به عموم باشد به اطلاع عامه برساند.
اصل نود و يكم‏
به منظور پاسداري از احكام اسلام و قانون اساسي از نظر عدم مغايرت مصوبات مجلس شوراي ملي با آنها شورايي به نام شوراي نگهبان با تركيب زير تشكيل مي‏شود.
1- شش نفر از فقهاي عادل و آگاه به مقتضيات زمان و مسائل روز. انتخاب اين عده با رهبر يا شش شوراي رهبري است.
2- شش نفر حقوق‏دان در رشته‏هاي مختلف حقوقي، از ميان حقوق‏دانان مسلماني كه به وسيله شوراي عالي قضائي به مجلس شوراي ملي معرفي مي‏شوند و با رأي مجلس انتخاب مي‏گردند.
اصل نود و دوم‏
اعضاي شوراي نگهبان براي مدت شش سال انتخاب مي‏شوند ولي در نخستين دوره پس از گذشتن سه سال، نيمي از اعضاي هر گروه به قيد قرعه تغيير مي‏يابند و اعضاي تازه‏اي به جاي آنها انتخاب مي‏شوند.
اصل نود و سوم‏
مجلس شوراي ملي بدون وجود شوراي نگهبان اعتبار قانوني مگر در مورد تصويب اعتبار نامه نمايندگان و انتخاب شش نفر حقوق‏دان اعضاي شوراي نگهبان.
اصل نود و چهارم‏
كليه مصوبات مجلس شوراي ملي بايد به شورا ي نگهبان فرستاده شود. شوراي نگهبان موظف است آن را حداكثر ظرف ده روز از تاريخ وصول از نظر انطباق بر موازين اسلام و قانون اساسي مورد بررسي قرار دهد و چنان‏چه آن را مغاير ببيند براي تجديدنظر به مجلس باز گرداند. در غير اين صورت مصوبه قابل اجرا است.
اصل نود و پنجم‏
در مواردي كه شوراي نگبهان مدت ده روز را براي رسيدگي به اظهارنظر نهايي كافي نداند، مي‏تواند از مجلس شوراي ملي حداكثر براي ده روز ديگر با ذكر دليل خواستار تمديد وقت شود.
                        مشروح مذاكرات قانون اساسى‏جلسه‏67-51، ص: 1862
اصل نود و ششم‏
تشخيص عدم مغايرت مصوبات مجلس شوراي ملي با احكام اسلام با اكثريت فقهاي شوراي نگهبان و تشخيص عدم تعارض آنها با قانون اساسي بر عهده اكثريت همه اعضاي شوراي نگهبان است.
اصل نود و هفتم‏
اعضاي شوراي نگهبان به منظور تسريع در كار مي‏توانند هنگام مذاكره درباره لايحه يا طرح قانوني در مجلس حاضر شوند و مذاكرات را استماع كنند. اما وقتي طرح يا لايحه‏اي فوري در دستور كار مجلس قرار گيرد، اعضاي شوراي نگهبان بايد در مجلس حاضر شوند و نظر خود را اظهار نمايند.
اصل نود و هشتم‏
تفسير قانون اساسي به عهده شوراي نگهبان است كه با تصويب سه چهارم آنان انجام مي‏شود.
اصل نود و نهم‏
شوراي نگهبان نظارت بر انتخاب رئيس‏جمهور، انتخابات مجلس شوراي ملي و مراجعه به آراي عمومي و همه‏پرسي را بر عهده دارد.
                        فصل هفتم‏

                        شوراها

اصل يكصدم‏
براي پيش‏برد سريع برنامه‏هاي اجتماعي اقتصادي عمراني، بهداشتي، فرهنگي، آموزشي و ساير امور رفاهي از طريق همكاري مردم با توجه مقتضيات محلي اداره امور هر روستا، بخش، شهر، شهرستان يا استان با نظارت شورايي به نام شوراي ده، بخش، شهر، شهرستان يا استان صورت مي‏گيرد كه اعضاي آن را مردم همان محل انتخاب مي‏كنند.
شرايط انتخاب‏كنندگان و انتخاب‏شوندگان و حدود وظايف و اختيارت و نحوه انتخاب و نظارت شوراهاي مذكور و تسلسل مراتب آنها را كه بايد رعايت اصول وحدت ملي و تماميت و نظارت شوراهاي مذكور و سلسله مراتب آنها را كه با رعايت اصول ملي و تماميت ارضي و نظارت جمهوري اسلامي و تابعيت حكومت مركزي باشد قانون معين مي‏كند.
اصل يكصد و يكم‏
به منظور جلوگيري ازتبعيض و جلب همكاري در تهيه برنامه‏هاي عمراني و رفاهي‏
                        مشروح مذاكرات قانون اساسى‏جلسه‏67-51، ص: 1863
استان‏ها و نظارت بر اجراي هماهنگ آنها، شوراي عالي استان‏ها مركب از نمايندگان شوراهاي استان‏ها تشكيل مي‏شود. نحوه تشكيل و وظايف اين شورا را قانون معين مي‏كند.
اصل يكصد و دوم‏
شواري عالي استان‏ها حق دارد در حدود وظايف خود طرح‏هايي تهيه و مستقيماً يا از طريق دولت به مجلس شوراي ملي پيشنهاد كند. اين طرح‏ها بايد در مجلس مورد بررسي قرار بگيرد.
اصل يكصد و سوم‏
استانداران، فرمانداران، بخشداران و ساير مقامات كشوري كه از طرف دولت تعيين مي‏شوند در حدود اختيارات شوراها ملزم به رعايت تصميمات آنها هستند.
اصل يكصد و چهارم‏
به منظور تأمين قسط اسلامي و همكاري در تهيه برنامه‏ها وايجاد هماهنگي در پيشرفت امور در واحدهاي توليدي، صنعتي و كشاورزي، شوراهايي مركب از نمايندگان كارگران و دهقانان و ديگر كاركنان و مديران، و در واحدهاي آموزشي، اداراي، خدماتي و مانند اينها شوراهايي مركب از نمايندگان اعضاى اين واحدها تشكيل مي‏شود. چگونگي تشكيل اين شوراها و حدود وظايف و اختيارات آنها را قانون معين مي‏كند.
اصل يكصد و پنجم‏
تصميمات شوراها نبايد مخالف موازين اسلام و قوانين كشور باشد.
اصل يكصد و ششم‏
انحلال شوراها جز در صورت انحراف از وظايف قانوني ممكن نيست. مرجع تشخيص انحراف و ترتيب انحلال شوراها و طرز تشكيل مجدد آنها را قانون معين مي‏كند.
شورا در صورت اعتراض به انحلال حق دارد به دادگاه صالح شكايت كند و دادگاه موظف است خارج از نوبت به آن سيدگي كند.
                        فصل هشتم‏

                        رهبر يا شوراي رهبري‏

اصل يكصد و هفتم‏
هرگاه يكي از فقهاي واجد شرايط مذكور در اصل پنجم اين قانون از طرف اكثريت قاطع مردم به مرجعيت و رهبري شناخته و پذيرفته شده باشد، همان‏گونه كه در مورد مرجع عاليقدر تقليد و رهبر انقلاب آيت الله العظمي امام خميني چنين شده است، اين رهبر، ولايت امر
                        مشروح مذاكرات قانون اساسى‏جلسه‏67-51، ص: 1864
و همه مسؤوليت‏هاي ناشي از آن را بر عهده دارد. در غير اين صورت خبرگان منتخب مردم درباره همه كساني كه صلاحيت مرجعيت و رهبري دارند بررسي و مشورت مي‏كنند. هرگاه يك مرجع را داراي برجستگي خاص براي رهبري بيابند او را به عنوان رهبر به مردم معرفي مي‏نمايند، وگرنه سه يا پنج مرجع واجد الشرايط رهبري را به عنوان اعضاي شوراي رهبري تعيين و به مردم معرفي مي‏كنند.
اصل يكصد و هشتم‏
قانون مربوط به تعداد و شرايط خبرگان، كيفيت انتخاب آنها و آيين‏نامه داخلي جلسات آنان براي نخستين دوره به وسيله فقهاي اولين شوراي نگهبان تهيه و با اكثريت آراء آنان تصويب شود و به تصويب نهايي رهبر انقلاب برسد. از آن پس هرگونه تغيير و تجديدنظر در اين قانون در صلاحيت مجلس خبرگان است.
اصل يكصد و نهم‏
شرايط و صفات رهبري يا اعضاي شوراي رهبري:
1- صلاحيت علمي و تقوايي لازم براي افتاء و مرجعيت.
2- بينش سياسي و اجتماعي و شجاعت و قدرت و مديريت كافي براي رهبري.
اصل يكصد و دهم‏
وظايف و اختيارات رهبري:
1- تعيين فقهاي شوراي نگهبان.
2- نصب عالي‏ترين مقام قضائي كشور.
3- فرماندهي كل نيروي‏هاي مسلح به ترتيب زير:
الف- نصب و عزل رئيس ستاد مشترك‏
ب- نصب و عزل فرمانده كل سپاه پاسداران انقلاب اسلامي.
ج- تشكيل شوراي عالي دفاع ملي، مركب از هفت نفر از اعضاي زير:
- رئيس‏جمهور
- نخست‏وزير
- رئيس ستاد مشترك‏
- فرمانده كل سپاه پاسداران انقلاب اسلامي‏
- دو مشاور به تعيين رهبر
د- تعيين فرماندهان عالي نيروها به پيشنهاد شوراي عالي دفاع.
ه- اعلان جنگ و صلح و بسيج نيروها به پيشنهاد شوراي عالي دفاع.
4- امضاي حكم رياست جمهوري پس از انتخاب مردم.
صلاحيت داوطلبان رياست جمهوري از جهت دارا بودن شرايطي كه در اين قانون مي‏آيد بايد قبل از انتخابات به تأييد شوراي نگهبان و در دوره اول به تأييد رهبري برسد.
                        مشروح مذاكرات قانون اساسى‏جلسه‏67-51، ص: 1865
5- عزل رئيس‏جمهوري با در نظر گرفتن مصالح كشور، پس از حكم ديوان عالي كشور به تخلف وي از وظايف قانوني يا رأي مجلس شوراي ملي به عدم كفايت سياسي او.
6- عفو يا تخفيف مجازات محكومين، در حدود موازين اسلامي، پس از پيشنهاد ديوان عالي كشور.
اصل يكصد و يازدهم‏
هرگاه رهبر يا يكي از اعضاي شوراي رهبري از انجام وظايف قانوني رهبري ناتوان شود يا فاقد يكي از شرايط مذكور در اصل يكصد و نهم گردد از مقام خود بر كنار خواهد شد. تشخيص اين امر به عهده خبرگان مذكور در اصل يكصد و هشتم است.
مقرارت تشكيل خبرگان براي رسيدگي و عمل به اين اصل در اولين اجلاسيه خبرگان تعيين مي‏شود.
اصل يكصد و دوازدهم‏
رهبر يا اعضاي شوراي رهبري در برابر قوانين با ساير افراد كشور مساوي هستند.
                        فصل نهم‏

                        قوه مجريه‏

مبحث اول- رياست جمهوري‏
اصل يكصد و سيزدهم‏
پس از مقام رهبري رئيس‏جمهور عالي‏ترين مقام رسمي كشور است و مسؤوليت اجراي قانون اساسي و تنظيم روابط قواي سه‏گانه و رياست قوه مجريه را جز در اموري كه مستقيماً به رهبري مربوط مي‏شود، بر عهده دارد.
اصل يكصد و چهاردهم‏
رئيس‏جمهور براي مدت چهار سال با رأي مستقيم مردم انتخاب مي‏شود و انتخاب مجدد او به صورت متوالي تنها براي يك دوره بلامانع است.
اصل يكصد و پانزدهم‏
رئيس‏جمهور بايد از ميان رجال مذهبي و سياسي كه واجد شرايط زير باشند انتخاب گردد.
ايراني‏الاصل، تابع ايران، مدير و مدبر، داراي حسن سابقه و امانت و تقوا، مؤمن و معتقد به مباني جمهوري اسلامي ايران و مذهب رسمي كشور.
                        مشروح مذاكرات قانون اساسى‏جلسه‏67-51، ص: 1866
اصل يكصد و شانزدهم‏
نامزدهاي رياست جمهوري بايد قبل از شروع انتخابات آمادگي خود را رسماً اعلام كنند. نحوه برگزاري رئيس‏جمهوري را قانون معين مي‏كند.
اصل يكصد و هفدهم‏
رئيس‏جمهور با اكثريت مطلق آراء شركت‏كنندگان انتخاب مي‏شود، ولي هرگاه در دور نخست هيچ يك از نامزدها چنين اكثريتي به دست نياورد، روز جمعه هفته بعد براي بار دوم رأي گرفته مي‏شود. در دور دوم تنها دو نفر از نامزدها كه در دور نخست آراء بيشتري داشته‏اند شركت مي‏كنند، ولي اگر بعضي از نامزدهاي دارنده آراء بيشتر، از شركت در انتخابات منصرف شوند از ميان بقيه، دو نفر كه در دوره نخست بيش از ديگران رأي داشته‏اند براي انتخابات مجدد معرفي مي‏شوند.
اصل يكصد و هجدهم‏
مسؤوليت نظارت بر انتخابات رياست جمهوري طبق اصل نود و نهم بر عهده شوراي نگهبان است ولي قبل از تشكيل نخستين شوراي نگهبان بر عهده انجمن نظارتي است كه قانون تعيين مي‏كند.
اصل يكصد و نوزدهم‏
انتخاب رئيس‏جمهور جديد بايد حداقل يك ماه پيش از پايان دوره رياست جمهوري قبلي انجام شده باشد و در فاصله انتخاب رئيس‏جمهور جديد و پايان دوره رياست جمهوري سابق رئيس‏جمهور پيشين وظايف رئيس‏جمهوري را انجام مي‏دهد.
اصل يكصد و بيستم‏
هرگاه در فاصله ده روز پيش از رأي‏گيري يكي از نامزدهايي كه صلاحيت او طبق اين قانون احراز شده فوت كند، انتخابات به مدت دو هفته به تأخير مي‏افتد. اگر در فاصله دور نخست و دور دوم نيز يكي از دو نفر حائز اكثريت دور نخست فوت كند، مهلت انتخابات براي دو هفته تمديد مي‏شود.
اصل يكصد و بيست ويكم‏
رئيس‏جمهور در مجلس شواري ملي در جلسه‏اي كه با حضور رئيس ديوان عالي كشور اعضاي شوراي نگهبان قانون اساسي تشكيل مي‏شود به ترتيب زير سوگند ياد مي‏كند و سوگندنامه را امضاء مي‏نمايد:
بسم الله الرحمن الرحيم‏
 «من به عنوان رئيس‏جمهور در پيشگاه قران كريم و در برابر ملت ايران به خداوند
                        مشروح مذاكرات قانون اساسى‏جلسه‏67-51، ص: 1867
قادر متعال سوگند ياد مي‏كنم كه پاسدار مذهب رسمي و نظام جمهوري اسلامي و قانون اساسي كشور باشم و همه استعداد و صلاحيت خويش را در راه ايفاي مسؤوليت‏هايي كه بر عهده گرفته‏ام به كار گيرم و خود را وقف خدمت به مردم و اعتلاي كشور، ترويج دين و اخلاق، پشتيباني از حق وگسترش عدالت سازم و از هرگونه خودكامگي بپرهيزم و از آزادي و حرمت اشخاص و حقوقي كه قانون اساسي براي ملت شناخته است حمايت كنم. در حراست از مرزها و استقلال سياسي و اقتصادي و فرهنگي كشور از هيچ اقدامي دريغ نورزم و با استعانت از خداوند و پيروي از پيامبر اسلام و ائمه اطهار عليهم السلام قدرتي را كه به عنوان امانتي مقدس به من سپرده است همچون امنيتي پارسا و فداكار نگاهدار باشم وآن را به منتخب ملت پس از خود سپارم»
اصل يكصد و بيست و دوم‏
رئيس‏جمهور در حدود اختيارات و وظايف خويش در برابر ملت مسؤول است، نحوه رسيدگي به تخلف از اين مسؤوليت را قانون معين مي‏كند.
اصل يكصد و بيست و سوم‏
رئيس‏جمهور موظف است مصوبات مجلس يا نتيجه همه‏پرسي را پس از طي مراحل قانوني و ابلاغ به وي امضاء كند و براي اجرا در اختيار مسؤولان بگذارد.
اصل يكصد و بيست و چهارم‏
رئيس‏جمهور فردي را براي نخست‏وزيري نامزد مي‏كند و پس از كسب رأي تمايل از مجلس شوراي ملي حكم نخست‏وزيري براي او صادر مي‏نمايد.
اصل يكصد و بيست و پنجم‏
امضاي عهدنامه‏ها، مقاوله‏نامه‏ها، موافقت‏نامه‏ها و قراردادهاي دولت ايران با ساير دولت‏ها و همچنين امضاي پيمان‏هاي مربوط به اتحاديه‏هاي بين‏المللي پس از تأييد مجلس شوراي ملي با رئيس‏جمهوري نماينده قانوني او است.
اصل يكصد و بيست و ششم‏
تصويب‏نامه‏ها و آيين‏نامه‏هاي دولت پس از تصويب هيأت وزيران به اطلاع رئيس‏جمهور مي‏رسد و در صورتي كه آنها را بر خلاف قوانين بيابد با ذكر دليل براي تجديدنظر به هيأت وزيران مي‏فرستد.
اصل يكصد و بيست و هفتم‏
هرگاه رئيس‏جمهور لازم بداند جلسه هيأت وزيران در حضور او و به رياست وي تشكيل مي‏شود.
                        مشروح مذاكرات قانون اساسى‏جلسه‏67-51، ص: 1868
اصل يكصد و بيست و هشتم‏
رئيس‏جمهور استوارنامه سفيران را امضاء مي‏كند واستوارنامه سفيران كشورهاي ديگر را مي‏پذيرد.
اصل يكصد و بيست و نهم‏
اعطاي نشان‏هاي دولتي با رئيس‏جمهور است.
اصل يكصد و سي‏ام‏
در هنگام غيبت يا بيماري رئيس‏جمهور شورايي به نام شوراي موقت رياست جمهوري مركب از نخست‏وزير، رئيس مجلس شوراي ملي و رئيس ديوان مالي كشور وظايف او را انجام مي‏دهد، مشروط بر اين كه عذر رئيس‏جمهور بيش از دو ماه ادامه نيابد و نيز در مورد عزل رئيس‏جمهور يا در موردي كه مدت رياست جمهوري سابق پايان يافته و رئيس‏جمهور جديد بر اثر موانعي هنوز انتخاب نشده، وظايف رياست جمهوري بر عهده اين شورا است.
اصل يكصد و سي و يكم‏
در صورت فوت، كناره‏گيري يا بيماري بيش از دو ماه و عزل رئيس‏جمهور، يا موجبات ديگري از اين‏گونه شوراي موقت رياست جمهوري موظف است ترتيبي دهد كه حداكثر ظرف پنجاه روز رئيس‏جمهور جديد انتخاب شود و در اين مدت وظايف و اختيارات رياست جمهوري را جز در امر همه‏پرسي بر عهده دارد.
اصل يكصد و سي و دوم‏
در مدتي كه وظايف رئيس‏جمهور بر عهده شوراي موقت رياست جمهوري است دولت را نمي‏توان استيضاح كرد يا به آن رأي اعتماد داد و نيز نمي‏توان براي تجديدنظر در قانون اساسي اقدام نمود.
مبحث دوم- نخست‏وزير و وزرا
اصل يكصد و سي و سوم‏
وزرا به پيشنهاد نخست‏وزير و تصويب رئيس‏جمهور معين و براي گرفتن رأي اعتماد به مجلس معرفي مي‏شوند. تعداد وزيران و حدود اختيارات هر يك از آنان را قانون معين مي‏كند.
اصل يكصد و سي و چهارم‏
رياست هيأت وزيران با نخست‏وزير است كه بر كار وزيران دارد و با اتخاذ تدابير
                        مشروح مذاكرات قانون اساسى‏جلسه‏67-51، ص: 1869
لازم به هماهنگ ساختن تصميم‏هاي دولت مي‏پردازد و با همكاري وزيران، برنامه و خط مشي دولت را تعيين و قوانين را اجرا مي‏كند. نخست‏وزير در برابر مجلس مسؤول اقدامات هيأت وزيران است.
اصل يكصد و سي و پنجم‏
نخست‏وزير تا زماني كه مورد اعتماد مجلس است در سمت خود باقي مي‏ماند استعفاي دولت به رئيس‏جمهور تسلم مي‏شود و تا تعيين دولت جديد نخست‏وزير به وظايف خود ادامه مي‏دهد.
اصل يكصد و سي و ششم‏
هرگاه نخست‏وزير بخواهد وزيري را عزل كند و وزير ديگري را به جاي او برگزيند، بايد اين عزل و نصب با تصويب رئيس‏جمهور جديد از مجلس رأي اعتماد بگيرد و در صورتي كه پس از ابراز اعتماد مجلس به دولت، نيمي از اعضاي هيأت وزيران تغيير نمايند دولت بايد مجدداً از مجلس تقاضاي رأي اعتماد كند.
اصل يكصد و سي و هفتم‏
هر يك از وزيران، مسؤول وظايف خاص خويش در برابر مجلس است، ولي در اموري كه به تصويب هيأت وزيران مي‏رسد مسؤول اعمال ديگران نيز هست.
اصل يكصد و سي و هشتم‏
علاوه بر مواردي كه هيأت وزيران يا وزيري مأمور آيين‏نامه‏هاي اجرايي قوانين مي‏شود هيأت وزيران حق دارد براي انجام وظايف اداري و تأمين اجراي قوانين و تنظيم سازمان‏هاي اداري به وضع تصويب‏نامه بپردازد. هر يك از وزيران نيز در حدود وظايف خويش و مصوبات هيأت وزيران حق وضع آيين‏نامه و صدور بخش‏نامه را دارد، ولي مفاد اين مقرارت نبايد با متن و روح قوانين مخالف باشد.
اصل يكصد و سي و نهم‏
صلح دعاوي راجع به اموال عمومي و دولتي يا ارجاع آن به داوري در هر مورد موكول به تصويب هيأت وزيران است و بايد به اطلاع مجلس برسد. در مواردي كه طرف دعوي خارجي باشد و در موارد مهم بايد به تصويب مجلس نيز برسد. موارد مهم را قانون تعيين مي‏كند.
اصل يكصد و چهلم‏
رسيدگي به اتهام رئيس‏جمهو ونخست‏وزيران در مورد جرائم عادي با اطلاع‏
                        مشروح مذاكرات قانون اساسى‏جلسه‏67-51، ص: 1870
مجلس شوراي ملي در دادگاه‏هاي دادگستري انجام مي‏شود.
اصل يكصد و چهل و يكم‏
رئيس‏جمهور، نخست‏وزير، و وزيران و كارمندان دولت نمي‏توانند بيش از يك شغل دولتي داشته باشند و داشتن هر نوع شغل ديگر در مؤسساتي كه تمام يا قسمتي از سرمايه آن متعلق به دولت يا مؤسسات عمومي است و نمايندگي مجلس شوراي ملي و وكالت دادگستري و مشاوره حقوقي و نيز رياست و مديريت عامل يا عضويت در هيأت مديره انواع مختلف شركت‏هاي خصوصي، جز شركت‏هاي تعاوني ادارات و مؤسسات براي آنان ممنوع است.
سمت‏هاي آموزشي در دانشگاه‏ها و مؤسسات تحقيقاتي از اين حكم مستثني است.
نخست‏وزير مي‏تواند در موارد ضرورت به موقت تصدي برخي از وزارت‏خانه‏ها را بپذيرد.
اصل يكصد و چهل و دوم‏
دارايي رهبر يا اعضاي شوراي رهبري، رئيس‏جمهور، نخست‏وزير، و همسر و فرزندان آنان قبل و بعد از خدمت، توسط ديوان عالي كشور رسيدگي مي‏شود كه بر خلاف حق، افزايش نيافته باشد.
مبحث سوم- ارتش و سپاه پاسداران انقلاب اسلامي‏
اصل يكصد و چهل و سوم‏
ارتش جمهوري اسلامي ايران پاسدارى از استقلال و تماميت ارضى و نظام جمهورى اسلامى كشور را بر عهده دارد.
اصل يكصد و چهل و چهارم‏
ارتش جمهوري اسلامي ايران ارتشي اسلامى باشد كه ارتشي مكتبي و مردمي است و بايد افرادي شايسته را به خدمت بپذيرد كه به اهداف انقلاب اسلامي مؤمن و در راه تحقق آن فداكار باشند.
اصل يكصد و چهل و پنجم‏
هيچ فرد خارجي به عضويت در ارتش و نيروهاي انتظامي كشور پذيرفته نمي‏شود.
اصل يكصد و چهل و ششم‏
استقرار هرگونه پايگاه نظامي خارجي در كشور هر چند به عنوان استفاده‏هاي صلح‏آميز باشد ممنوع است.
                        مشروح مذاكرات قانون اساسى‏جلسه‏67-51، ص: 1871
اصل يكصد و چهل و هفتم‏
دولت بايد در زمان صلح از افراد و تجهيزات فني ارتش در كارهاي امدادي، آموزشي، توليدي، و جهاد سازندگي، با رعايت كامل موازين عدل اسلامي استفاده كند در حدي كه به آمادگي رزمي آسيبي وارد نيايد.
اصل يكصد و چهل و هشتم‏
هر نوع بهره‏برداري شخصي از وسايل و امكانات ارتش و استفاده شخصي از افراد آنها به صورت گماشته، راننده شخصي و نظاير اينها ممنوع است.
اصل يكصد و چهل و نهم‏
ترفيع درجه نظاميان و سلب آن به موجب قانون است.
اصل يكصد و پنجاهم‏
سپاه پاسداران انقلاب اسلامي كه در نخستين روزهاي پيروزي اين انقلاب تشكيل شد، براي ادامه نقش خود در نگهباني از انقلاب اسلامي و دستاوردهاي آن پا بر جا مي‏ماند. حدود وظايف و قلمرو مسؤوليت اين سپاه در رابطه با وظايف و قلمرو مسؤوليت نيروهاي مسلح ديگر با تأكيد بر همكاري و هماهنگي برادرانه ميان آنها به وسيله قانون تعيين مي‏شود.
اصل يكصد و پنجاه و يكم‏
به حكم آيه كريمه «وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ وَ آخَرينَ مِنْ دُونِهِمْ لا تَعْلَمُونَهُمُ اللَّهُ يَعْلَمُهُمْ» دولت موظف است براي همه افراد كشور برنامه و امكانات آموزشي نظامي را طبق موازين اسلامي فراهم نمايد، به طوري كه همه افراد همواره توانايي دفاع مسلحانه از كشور و نظام جمهوري اسلامي ايران را داشته باشند، ولي داشتن اسلحه بايد با اجازه مقامات رسمي باشد.
                        فصل دهم‏

                        سياست خارجي‏

اصل يكصد و پنجاه و دوم‏
سياست خارجي جمهوري اسلامي ايران براساس نفي هرگونه سلطه‏جويي و سلطه‏پذيري، حفظ استقلال همه جانبه و تماميت ارضي كشور، دفاع از حقوق همه مسلمانان و عدم تعهد در برابر قدرت‏هاي سلطه‏گر و روابط صلح‏آميز متقابل با دولت غير محارب استوار است.
                        مشروح مذاكرات قانون اساسى‏جلسه‏67-51، ص: 1872
اصل يكصد و پنجاه و سوم‏
هرگونه قرارداد كه موجب سلطه بيگانه بر منابع طبيعي و اقتصادي، فرهنگ، ارتش و ديگر شؤون كشور گردد ممنوع است.
اصل يكصد و پنجاه و چهارم‏
جمهوري اسلامي ايران سعادت انسان در كل جامعه بشري را آرمان خود مي‏داند و استقلال و آزادي و حكومت حق و عدل را حق همه مردم جهان مي‏شناسد. بنابراين در عين خودداري كامل از هرگونه دخالت در امور ملت‏هاي ديگر از مبارزه حق‏طلبانه مستضعفين در برابر مستكبرين در هر نقطه از جهان حمايت مي‏كند.
اصل يكصد و پنجاه و پنجم‏
دولت جمهوري اسلامي ايران مي‏تواند به كساني كه پناهندگي سياسي بخواهند پناه دهد مگر اين‏كه بر طبق قوانين ايران خائن و تبهكار شناخته شوند.
                        فصل يازدهم‏

                        قوه قضائيه‏

اصل يكصد و پنجاه و ششم‏
قوه قضائيه قوه‏اي است مستقل كه پشتيبان حقوق فردي و اجتماعي و مسؤول تحقق بخشيدن به عدالت و عهده‏دار وظايف زير است:
1- رسيدگي و صدور حكم در مورد تظلمات، تعديات، شكايات، حل و فصل دعاوي و رفع خصوصيات و اخذ تصميم و اقدام لازم در آن قسمت از امور حسبيه كه قانون معين مي‏كند.
2- احياي حقوق عامه و گسترش عدل و آزادي‏هاي مشروع.
3- نظارت بر حسن اجراي قوانين.
4- كشف جرم و تعقيب و مجازات و تعزير مجرمين و اجراي حدود و مقرارت مدون جزايي اسلام‏
5- اقدام مناسب براي پيشگيري از وقوع جرم و اصلاح مجرمين.
اصل يكصد و پنجاه و هفتم‏
به منظور انجام مسؤوليت‏هاي قوه قضائيه شورايي به نام شوراي عالي قضائي تشكيل مي‏گردد كه بالاترين مقام قوه قضائيه است و وظايف آن به شرح زير مي‏باشد:
1- ايجاد تشكلات لازم در دادگستري به تناسب مسؤوليت‏هاي اصل يكصد و پنجاه و ششم.
2- تهيه لوايح قضائي متناسب با جمهوري اسلامي.
                        مشروح مذاكرات قانون اساسى‏جلسه‏67-51، ص: 1873
3- استخدام قضات عادل و شايسته و عزل و نصب آنها و تغيير محل مأموريت و تعيين مشاغل و ترفيع آنان و مانند اينها از امور اداري، طبق قانون.
اصل يكصد و پنجاه و هشتم‏
شوراي عالي قضائي از پنج عضو تشكيل مي‏شود.
1- رئيس ديوان عالي كشور
2- دادستان كل كشور
3- سه نفر قاضي مجتهد و عادل به انتخاب‏
اعضاي اين شورا براي مدت پنج سال و طبق قانون انتخاب مي‏شوند و انتخاب مجددشان بلامانع است. شرايط انتخاب‏شونده و انتخاب‏كننده را قانون معين مي‏كند.
اصل يكصد و پنجاه و نهم‏
مرجع رسمي تظلمات و شكايات دادگستري است. تشكيل دادگاه‏ها و تعيين صلاحيت آنها منوط به حكم قانون است.
اصل يكصد و شصتم‏
وزير دادگستري مسؤوليت كليه مسائل مربوط به روابط قوه قضائيه با قوه مجريه و قوه مقننه را بر عهده دارد و از ميان كساني كه شواري عالي قضائي به نخست‏وزير پيشنهاد مي‏كند انتخاب مي‏گردد.
اصل يكصد و شصت و يكم‏
ديوان عالي كشور به منظور نظارت بر اجراي صحيح قوانين در محاكم و ايجاد وحدت رويه قضائي و انجام مسؤوليت‏هايي كه طبق قانون به آن محول مي‏شود براساس ضوابطي كه شوراي عالي تعيين مي‏كند تشكيل مي‏گردد.
اصل يكصد و شصت و دوم‏
رئيس ديوان عالي شورا و دادستان كل بايد مجتهد، عادل و آگاه به امور قضائي باشند و رهبري با مشورت قضات ديوان عالي كشور آنها را براي مدت پنج سال به اين سمت منصوب مي‏كند
اصل يكصد و شصت و سوم‏
صفات و شرايط قاضي موازين فقهي به وسيله قانون معين مي‏شود.
                        مشروح مذاكرات قانون اساسى‏جلسه‏67-51، ص: 1874
اصل يكصد و شصت و چهارم‏
قاضي را نمي‏توان از مقامي كه شاغل آن است بدون محاكمه و ثبوت جرم يا تخلفي كه موجب انفصال است به طور موقت يا دائم منفصل كرد يا بدون رضاي او محل خدمت يا سمتش را تغيير داد مگر به اقتضاي مصلحت جامعه با تصويب اعضاي شوراي عالي قضائي به اتفاق آراء. نقل انتقال دوره‏اي قضات بر طبق ضوابط كلي كه قانون تعيين مي‏كند صورت مي‏گيرد.
اصل يكصد و شصت و پنجم‏
محاكمات، علني انجام مي‏شود و حضور افراد بلامانع است مگر آن‏كه به تشخيص دادگاه علني بودن آن عفت عمومي يا نظم عمومي باشد يا در دعاوي خصوصي طرفين دعوا تقاضا كنند كه محاكمه علني نباشد.
اصل يكصد و شصت و ششم‏
احكام دادگاه‏ها بايد مستدل و مستند به مواد قانون و اصولي باشد كه براساس آن حكم صادر شده است.
اصل يكصد و شصت و هفتم‏
قاضي موظف است كوشش كند حكم هر دعوا را در قوانين مدونه بيابد و اگر نيابد با استناد به منافع معتبر اسلامي يا فتواي معتبر حكم قضيه را صادر نمايد و نمي‏تواند به بهانه سكوت يا نقض يا اجمال يا تعارض قوانين مدونه از رسيدگي به دعوا و صدور حكم امتناع ورزد.
اصل يكصد و شصت و هشتم‏
رسيدگي به جرائم سياسي و مطبوعاتي علني است و با هيأت منصفه در محاكم دادگستري صورت مي‏گيرد. نحوه انتخاب، شرايط، اختيارات هيأت منصفه و تعريف جرم سياسي را قانون براساس موازين اسلامي معين مي‏كند.
اصل يكصد و شصت و نهم‏
هيچ فعل يا ترك فعلي به استناد قانوني كه بعد ازآن وضع شده است جرم محسوب نمي‏شود.
اصل يكصد و هفتادم‏
قضات دادگاه‏ها مكلفند از اجراي تصويب‏نامه‏ها و آيين‏نامه‏هاي دولتي كه مخالف با قوانين و مقررات اسلامي يا خارج از حدود اختيارات قوه مجريه است خودداري كنند؛ و هر
                        مشروح مذاكرات قانون اساسى‏جلسه‏67-51، ص: 1875
كس مي‏تواند ابطال اين‏گونه مقررات را از ديوان عدالت اداري تقاضا كند.
اصل يكصد و هفتاد و يكم‏
هرگاه در اثر تقصير يا اشتباه قاضي در موضوع يا در حكم يا در تطبيق حكم بر مورد خاص ضرر مادي يا معنوى متوجه كسي گردد در صورت تقصير، مقصر طبق موازين اسلامي ضمان است و در غير اين صورت خسارت به وسيله دولت جبران مي‏شود، و درهر حال از متهم اعاده حيثيت مي‏گردد.
اصل يكصد و هفتاد و دوم‏
براي رسيدگي به جرائم مربوط به وظايف خاص نظامي يا انتظامي اعضا ارتش، ژاندارمري، شهرباني و سپاه پاسدارن انقلاب اسلامي محاكم نظامي مطابق قانون تشكيل مي‏گردد، ولي به جرائم عمومي آنان يا جرائمي كه در مقام ضابط دادگستري مرتكب شوند در محاكم عمومي رسيدگي مي‏شود.
دادستاني و دادگاه‏هاي نظامي بخشي از قوه قضائيه كشور و مشمول اصول مربوط به اين قوه هستند.
اصل يكصد و هفتاد و سوم‏
به منظور رسيدگي به شكايات، تظلمات و اعتراضات مردم نسبت به مأمورين يا واحدها يا آيين‏نامه‏هاي دولتي و احقاق حقوق آنها ديواني به نام عدالت اداري زير نظر شوراي عالي قضائي تأسيس مي‏گردد. حدود اختيارات و نحوه عمل اين ديوان را قانون تعيين مي‏كند.
اصل يكصد و هفتاد و چهارم‏
براساس حق نظارت قوه قضائيه نسبت به حسن جريان امور و اجرا صحيح قوانين در دستگاه‏هاي اداري سازماني به نام «سازمان بازرسي كل كشور» زير نظر شوراي عالي قضائي تشكيل مي‏گردد. حدود اختيارات و وظايف اين سازمان را قانون معين مي‏كند.
فصل دوازدهم‏
رسانه‏هاي گروهي‏
اصل يكصد و هفتاد و پنجم‏
در رسانه‏هاي گروهي (راديو و تلويزيون) آزادي انتشارات و تبليغات طبق موازين اسلامي بايد تأمين شود. اين رسانه‏ها زير نظر مشترك قواي سه‏گانه قضائيه (شوراي عالي قضائي)، مقننه و مجريه اداره خواهد شد. ترتيب آن را قانون معين مي‏كند.
                        مشروح مذاكرات قانون اساسى‏جلسه‏67-51، ص: 1876
قانون اساسي جمهوري اسلامي ايران كه در دوازده فصل مشتمل بر يكصد و هفتاد و پنج اصل تنظيم گرديده و با اكثريت دو سوم مجموع نمايندگان مجلس بررسي نهايي قانون اساسي به تصويب رسيده است در تاريخ بيست و چهارم آبان ماه يك هزار و سيصد و پنجاه و هشت هجري شمسي با بيست و چهارم ذي‏الحجه يك هزار و سيصد و نود و نه هجري قمري به تصويب نهايي رسيد.
رئيس- از همه آقايان برادران و خواهراني كه در اين جلسه شركت فرمودند مخصوصاً از برادران سفراي كشورهاي اسلامي كه ميهمان ما هستند تشكر مي‏كنيم و اميدواريم كه خداوند به همه ما توفيق بدهد كه در راه وحدت اسلام و مسلمين كوشش كافي انجام پذيرد.
سبحاني- آقاي منتظري در اصل هشتاد و يكم تا ديروز ظهر كلمه مطلقاً نبود.
رئيس- آقاي سبحاني بود.
مقدم مراغه‏اي- آقاي منتظري بنده يك تذكري دارم.
ر ئيس- بفرماييد.
مقدم مراغه‏اي- مي‏خواستم عرض كنم كه اين مقدمه را از قانون اساسي جدا كنيد چون در جلسه طرح نشده.
رئيس- در جلسه مشترك طرح شده است ولي البته ملاك استناد نيست.
مقدم مراغه‏اي- چون نظرات گروه‏هاي مختلف و آنهايي كه مجاهدت‏ها كردند و فدايي دادند در اينجا ذكر نشده.
دكتر آيت- البته مقدم عقيده شما اين است.
موسوي تبريزي- يك مورد در اين مقدمه قانون اساسي به ما نشان بدهيد تا ببينيم در كجا حقوق بعضي‏ها ضايع شده است؟ كلي نفرماييد.
دكتر بهشتي- الان ملاحظه مي‏فرماييد كه مقدمه اينجا خوانده شد البته متأسفانه من در اين چند روز نمي‏توانستم در جلسات شركت كنم مگر به ندرت ولي گزارش داده‏اند كه مقدمه در جلسه مشترك گروه‏ها خوانده شد و حالا هم اينجا يك جلسه رسمي است در اين جلسه خوانده شد و امضاء مي‏شود و اگر حضرت‏عالي نقطه نظري داريد آقاي مراغه‏اي، بعد سؤال بفرماييد تا ببينيم واقعاً اين چيزي كه شائبه‏اش در ذهن شما آمده است هست يا نيست چون من كه خواندم ديدم سوابق مبارزات ايران را به يكصد سال قبل برده با شركت همه گروها و قشرها و به هر حال فكر مي‏كنيم آن بخش كه مربوط به سابقه مبارزات است و يك پاراگراف چند سطري هست از آن درجه يك مقدمه، بيش از سابقه مبارزات است و يك پاراگراف چند سطري تفصيل گفته شود و جاي اين بحث در اين جلسه نيست، خواهش مي‏كنم اگر بحثي هست موكول بفرماييد به ديداري كه بعد با شما خواهيم داشت.
رئيس- آقاي دانش‏راد شما فرمايشي داريد؟ بفرماييد.
دانش‏راد- بسم الله الرحمن الرحيم. چون آخرين جلسه مجلس است من مي‏خواستم از اين‏
                        مشروح مذاكرات قانون اساسى‏جلسه‏67-51، ص: 1877
فرصت استفاده بكنم، و از حسن ظن هيأت رئيسه مجلس و از صميميت و علاقمندي نمايندگان محترم كه آزادي كامل را در حق اقليت‏هاي ديني كشور رعايت كردند و اجازه دادند در هر موردي كه ما بحثي داشتيم مثل يك هم‏وطن خوب در آن بحث شركت بكنيم خواه در مسائل مربوط به اقليت ديني خودمان و خواه در مسائل عمومي مملكتي و خواه در مسائل حقوقي در مسائل اقتصادي و غيره حوصله كردند فرصت دادند و ابراز علاقه كردند مي‏خواستم بدين وسيله تشكر بكنم و از طرفي خيال مي‏كنم اجازه داشته باشم اين تشكر را از طرف بقيه همكاران اقليت‏هاي ديني ديگر انجام بدهيم. مي‏خواستم در اينجا به هم‏كيشان خودم كليميان ايران، و شايد لازم باشد به ساير هم‏وطنان غير مسلمان يادآوري بكنم كه قانون اساسي كه تدوين شده در حدي كه فرصت بررسي‏اش بوده مترقي‏ترين قانون اساسي است كه در كشورهاي اسلامي و در كشورهاي مسيحي امكان تدوينش بوده و چون آزادي كامل انسان‏ها و حفظ حقوق انساني همه مردم در آن رعايت شده و همه مردم اعم از هر نوع مذهب و ديني كه داشته باشند مي‏توانند با نهايت آزادي در ساختن وطن مشتركشان همكاري بكنند اميدوارم همان‏طوري كه آقاي دكتر بهشتي فرمودند كه بين ما رفاقت پيدا شد بين همه مردم اين كشور صرف‏نظر از اين‏كه چه ديني دارند اين رفاقت كه وجود داشته است تحكيم بشود و ادامه پيدا بكند و همه در يك صف واحد براي ساختن ايراني مستقل و آزاد همكاري بكنند.
دكتر بهشتي- با اجازه دوستان من اين قسمت خاتمه را كه مشتمل بر آيات و رواياتي است و به عنوان قسمتي از مباني قانون اساسي در خصوص اسلامي تهيه شده مي‏خوانم:
 (به شرح زير خوانده شد)
خاتمه‏
بخشي از آيات و روايات كه زيربناي قانون اساسي است‏
حق- فصل سوم‏
1- أما بعد، فقد جعل الله سبحانه لي عليكم حقا بولاية أمركم و لكم علىّ من الحق مثل الذى لى عليكم و الحق اوسع الاشياء فى التواصف و أضيقها فى التناصف لا يجري لأحد إلا جرى عليه و لا يجري عليه إلا جرى له. (نهج البلاغه فيض الاسلام- خطبه 207- ص 681)
2- الذليل عندي عزيز حتى آخذ الحق له و القوي عندي ضعيف حتى آخذ الحق منه. (نهج البلاغه فيض الاسلام- خطبه 37- ص 121)
3- لا تضيعن حق أخيك اتكالا على ما بينك و بينه فإنه ليس لك بأخ من أضعت حقه. (نهج البلاغه فيض الاسلام- نامه 31- ص 933).
حقوق انساني و رفتار با غير مسلمانان- اصل 14
1- و اشعر قبلك الرحمه للرعية، و المحبة لهم، و اللطف بهم، و لاتكونن عليهم سبعا ضاريا تغتنم اكلهم، فانهم صنفان: اما اخ لك في الدين، واما نظير لك في الخلق، يفرط منهم الزلل، و تعرض لهم العلل. (نهج البلاغه فيض الاسلام- نامه 53- ص 993).
2- لا يَنْهاكُمُ اللَّهُ عَنِ الَّذينَ لَمْ يُقاتِلُوكُمْ فِي الدِّينِ وَ لَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ‏
                        مشروح مذاكرات قانون اساسى‏جلسه‏67-51، ص: 1878
وَ تُقْسِطُوا إِلَيْهِمْ إِنَّ اللَّهَ يُحِبُّ الْمُقْسِطين. (سوره ممتحنه- 8)
برابري و عدم امتياز- اصل 19
1- يَأَيهَ‏ا النَّاسُ إِنَّا خَلَقْنَاكمُ مِّن ذَكَرٍ وَ أُنثىَ وَ جَعَلْنَاكمْ شُعُوبًا وَ قَبَائلَ لِتَعَارَفُواْ إِنَّ أَكْرَمَكمْ عِندَ اللَّهِ أَتْقَاكُمْ إِنَّ اللَّهَ عَلِيمٌ خَبِير. (سوره حجرات- 13).
2- يا أيها الناس ألا إن ربكم واحد و إن أباكم واحد ألا لا فضل لعربي على عجمي و لا عجمي على عربي و لا لأسود على أحمر و لا لأحمر على أسود إلا بالتقوى. (حديث نبوي تفسير قرطبي «الجامع الاحكام قرآن» جز 16- ص 342)
زن- اصل 20- 21
1- وَ مِنْ ءَايَاتِهِ أَنْ خَلَقَ لَكمُ مِّنْ أَنفُسِكُمْ أَزْوَاجًا لِّتَسْكُنُواْ إِلَيْهَا وَ جَعَلَ بَيْنَكُم مَّوَدَّةً وَ رَحْمَةً. (سوره روم- 21)
2- مَنْ عَمِلَ صَالِحًا مِّن ذَكَرٍ أَوْ أُنثىَ وَ هُوَ مُؤْمِنٌ فَلَنُحْيِيَنَّهُ حَيَوةً طَيِّبَةً وَ لَنَجْزِيَنَّهُمْ أَجْرَهُم بِأَحْسَنِ مَا كَانُواْ يَعْمَلُون. (سوره نحل- 97)
3- ... وَ لَهُنَّ مِثْلُ الَّذِى عَلَيهِنَّ بِالمَعْرُوفِ وَ لِلرِّجَالِ عَلَيهِنَّ دَرَجَة ... (سوره بقره- 228)
4- لا تملّك المرأة ما جاوز نفسها، فإنّ المرأة ريحانة و ليست‏
بقهرمانة (نهج البلاغه فيض الاسلام- نامه 31- ص 939).
حريت- اصل- 22- 28
و لاتكن عبد غيرك و قد جعلك الله حرا. (نهج البلاغه فيض الاسلام- نامه- 31- ص 929)
امكان دادخواهي عمومي- اصل 34
وتجلس لهم مجلسا عاما فتتواضع فيه للَّه الذي خلقك، و تقعد عنهم جندك و أعوانك من أحراسك و شرطك حتى يكلّمك متكلّمهم غير متتعتع، فإنّي سمعت رسول اللَّه «ص» يقول في غير موطن: «لن تقدّس امّة لا يؤخذ للضعيف فيها حقّه من القويّ غير متتعتع». (نهج البلاغه فيض السلام- نامه 53- ص 1021)
لاضرر- اصل 40
قضي رسول الله (ص‏
) ... و قال لاضرر و لاضرار
. (وسايل الشيعه- جلد 17- شفعه- باب 5- ص 319)
اصل اطاعت- اصول 4- 72- 91- 105- 170
1- يَأَيهَ‏ا الَّذِينَ ءَامَنُواْ أَطِيعُواْ اللَّهَ وَ أَطِيعُواْ الرَّسُولَ وَ أُوْلىِ الْأَمْرِ مِنكمْ فَإِن تَنَازَعْتُمْ فىِ شىْ‏ءٍ فَرُدُّوهُ إِلىَ اللَّهِ وَ الرَّسُولِ إِن كُنتُمْ تُؤْمِنُونَ بِاللَّهِ وَ الْيَوْمِ الاْخِرِ ... (سوره نساء- 59)
                        مشروح مذاكرات قانون اساسى‏جلسه‏67-51، ص: 1879
2- ... وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْكافِرُونَ. (سوره مائده- 44)
3- ... وَ مَن لَّمْ يحْكُم بِمَا أَنزَلَ اللَّهُ فَأُوْلَئكَ هُمُ الظَّالِمُون. (سوره مائده- 45)
4- ... وَ مَن لَّمْ يحْكُم بِمَا أَنزَلَ اللَّهُ فَأُوْلَئكَ هُمُ الْفَاسِقُون. (سوره مائده- 47)
5- ... إِنِ الْحُكْمُ إِلَّا لله ... (سوره انعام- 57)
6- ... وَ مَن يَتَعَدَّ حُدُودَ اللَّهِ فَأُوْلَئكَ هُمُ الظَّالِمُون. (سوره بقره- 229)
7- لا طاعة لمخلوق في معصيه الخالق‏
. (نهج البلاغه فيض السلام- حكمت 156- ص 1167)
امر به معروف (اصل 8)
1- وَ الْمُؤْمِنُونَ وَ الْمُؤْمِنَاتُ بَعْضُهُمْ أَوْلِيَاءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنكَرِ ... (سوره توبه- 71)
2- وَ لْتَكُن مِّنكُمْ أُمَّةٌ يَدْعُونَ إِلىَ الخَيرِ وَ يَأْمُرُونَ بِالمَعْرُوفِ وَ يَنْهَوْنَ عَنِ الْمُنكَرِ ... (آل عمران- 104)
اتباع احسن- مناسب اصل 8
... فَبَشِّرْ عِبَادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَه ... (سوره زمر- 17 و 18)
رفع عسر و حرج و اضطرار- فصل 3
1- ... يُرِيدُ اللَّهُ بِكُمُ الْيُسْرَ وَ لَا يُرِيدُ بِكُمُ الْعُسْر ... (سوره بقره- 185)
2- ... وَ مَا جَعَلَ عَلَيْكمْ فىِ الدِّينِ مِنْ حَرَج ... (سوره حج- 78)
3- ... مَا يُرِيدُ اللَّهُ لِيَجْعَلَ عَلَيْكُم مِّنْ حَرَج ... (سوره مائده- 6)
4- ... فَمَنِ اضْطُرَّ غَيرَ بَاغٍ وَ لَا عَادٍ فَلَا إِثْمَ عَلَيْهِ ... (سوره بقره- 173)
اقتصاد- اموال و ارضي- فصل 4
1- وَ لَا تُؤْتُواْ السُّفَهَاءَ أَمْوَالَكُمُ الَّتىِ جَعَلَ اللَّهُ لَكمْ قِيَامًا ... (سوره نساء- 5)
2- يَأَيُّهَا الَّذِينَ ءَامَنُواْ لَا تَأْكُلُواْ أَمْوَالَكُم بَيْنَكُم بِالْبَاطِلِ إِلَّا أَن تَكُونَ تجَرَةً عَن تَرَاضٍ ... (سوره نساء- 29)
3- هُوَ الَّذِى خَلَقَ لَكُم مَّا فىِ الْأَرْضِ جَمِيعًا ... (سوره بقره- 29)
4- يَأَيُّهَا النَّاسُ كلُواْ مِمَّا فىِ الْأَرْضِ حَلَالًا طَيِّبًا ... (سوره بقره- 169)
5- يَسَلُونَكَ عَنِ الْأَنفَالِ قُلِ الْأَنفَالُ لِلَّهِ وَ الرَّسُولِ ... (سوره انفال- 1)
6- عن موسي بن جعفر (ع): الْأَنْفَالُ كُلُّ أَرْضٍ خَرِبَةٍ قَدْ بَادَ أَهْلُهَا وَ كُلُّ أَرْضٍ لَمْ يُوجَفْ عَلَيْهَا بِخَيْلٍ وَ لَا رِكَابٍ وَ لَكِنْ صَالَحُوا صُلْحاً وَ أَعْطَوْا بِأَيْدِيهِمْ عَلَى غَيْرِ قِتَالٍ وَ لَهُ رُؤوسُ الْجِبَالِ وَ بُطُونُ الْأَوْدِيَةِ وَ الْآجَامُ وَ كُلُّ أَرْضٍ مَيْتَةٍ لَا رَبَّ لَهَا وَ لَهُ صَوَافِي الْمُلُوكِ مَا كَانَ فِي أَيْدِيهِمْ مِنْ غَيْرِ وَجْهِ الْغَصْبِ لِأَنَّ الْغَصْبَ كُلَّهُ مَرْدُودٌ وَ هُوَ وَارِثُ مَنْ لَا وَارِثَ لَهُ‏
. (وسائل الشيعه- جلد 4- انفال- باب 1- ص 365)
                        مشروح مذاكرات قانون اساسى‏جلسه‏67-51، ص: 1880
7- محمد بن سنان عن ابي الحسن (ع) قال: سالته عن ماء الوادي فقال: ان المسلمين شركاء في الماء و النار و الكلاء. (وسائل الشيعه- جلد 17- احياء موات- باب 5- ص 331)
8- و اياك والاستئثار بما الناس فيه اسوه. (نهج البلاغه فيض اسلام- نامه 53- ص 1031)
9- إنّ هذا المال ليس لي و لا لك، و إنّما هو في‏ء للمسلمين و جلب أسيافهم، فإنّ شركتهم في حربهم كان لك مثل حظّهم، و إلّا فجناة أيديهم لا تكون لغير أفواههم. (نهج البلاغه فيض الاسلام- خطبه 223 ص 728)
10- ... ان الارض لله يورثها من يشاء من عباده ... (سوره اعراف- 128)
11- سكوني عن ابي عبد الله (ع) قال: قال رسول الله (ص):
من غرس شجرا او حفر واديا بدءا لم يسبقه إليه أحد و أحيا أرضا ميتة فهى له قضاءا من اللّه و رسوله‏
. (وسائل الشيعه- جلد 17- احياء موات- باب 2- ص 328)
12- محمد بن مسلم عن ابي جعفر (ع) قال:
أَيُّمَا قَوْمٍ أَحْيَوْا شَيْئاً مِنَ الْأَرْضِ وَ عَمَرُوهَا فَهُمْ أَحَقُّ بِهَا.
 (وسائل الشيعه- جلد 17- احياء موات- باب 1- ص 326)
13- يونس عن العبد الصالح (موسي بن جعفر (ع) قال:
إِنَّ الْأَرْضَ لِلَّهِ تَعَالَى جَعَلَهَا وَقْفاً عَلَى عِبَادِهِ فَمَنْ عَطَّلَ أَرْضاً ثَلَاثَ سِنِينَ مُتَوَالِيَةً لِغَيْرِ مَا عِلَّةٍ أُخِذَتْ مِنْ يَدِهِ وَ دُفِعَتْ إِلَى غَيْرِهِ‏
. (وسائل الشيعه- جلد 17- احياء موات- باب 17- ص 345)
تمركز ثروت- اصل 43
1- ... كلَاَّ إِنَّ الْانسَانَ لَيَطْغَى* أَن رَّءَاهُ اسْتَغْنى. (سوره علق- 6 و 7)
2- مَّا أَفَاءَ اللَّهُ عَلىَ رَسُولِهِ مِنْ أَهْلِ الْقُرَى فَللهِ وَ لِلرَّسُولِ وَ لِذِى الْقُرْبىَ وَ الْيَتَامَى وَ الْمَسَاكِينِ وَ ابْنِ السَّبِيلِ كىْ لَا يَكُونَ دُولَةَ بَينَ الْأَغْنِيَاءِ مِنكُم ... (سوره حشر- 7)
3- ... وَ الَّذِينَ يَكْنزُونَ الذَّهَبَ وَ الْفِضَّةَ وَ لَا يُنفِقُونهَا فىِ سَبِيلِ اللَّهِ فَبَشِّرْهُم بِعَذَابٍ أَلِيم. (سوره توبه- 34)
4
- فَدَعِ الْإِسْرَافَ مُقْتَصِداً وَ اذْكُرْ فِي الْيَوْمِ غَداً وَ أَمْسِكْ مِنَ الْمَالِ بِقَدْرِ ضَرُورَتِكَ وَ قَدِّمِ الْفَضْلَ لِيَوْمِ حَاجَتِك.
 (نهج البلاغه فيض الاسلام- نامه 21- ص 871)
منع احتكار و تعيين قيمت‏ها اصل 43
1- قال رسول الله (ص):
الْجَالِبُ مَرْزُوقٌ وَ الْمُحْتَكِرُ مَلْعُون‏
. (وسائل الشيعه- جلد 6 آداب تجارت- باب 27- جلد 313)
2-
أنه عن الحكرة فمن ركب النهي فأوجعه ثم عاقبه بإظهار ما احتكر
. (نهج‏السعاده جزء 5- كتاب علي الي رفاعه علي الاهواز- رديف 120- ص 31)
3
- وَ اعْلَمْ مَعَ ذَلِكَ أَنَّ فِي كَثِيرٍ مِنْهُمْ (تجار) ضِيقاً فَاحِشاً وَ شُحّاً قَبِيحاً وَ احْتِكَاراً لِلْمَنَافِعِ وَ تَحَكُّماً فِي الْبِيَاعَاتِ وَ ذَلِكَ بَابُ مَضَرَّةٍ لِلْعَامَّةِ وَ عَيْبٌ عَلَى الْوُلَاةِ فَامْنَعْ مِنَ الِاحْتِكَارِ فَإِنَّ رَسُولَ اللَّهِ (ص) مَنَعَ مِنْهُ وَ لْيَكُنِ الْبَيْعُ بَيْعاً سَمْحاً: له مَوَازِينِ عَدْلٍ وَ أَسْعَارٍ لَا تُجْحِفُ بِالْفَرِيقَيْنِ‏
                        مشروح مذاكرات قانون اساسى‏جلسه‏67-51، ص: 1881
مِنَ الْبَائِعِ وَ الْمُبْتَاعِ فَمَنْ قَارَفَ حُكْرَةً بَعْدَ نَهْيِكَ إِيَّاهُ فَنَكِّلْ بِهِ وَ عَاقِبْهُ فِي غَيْرِ إِسْرَاف.
 (نهج البلاغه فيض الاسلام- نامه 53- ص 1017 و 1018)
ربا- اصل 43
1- الَّذِينَ يَأْكُلُونَ الرِّبَواْ لَا يَقُومُونَ إِلَّا كَمَا يَقُومُ الَّذِى يَتَخَبَّطُهُ الشَّيْطَانُ مِنَ الْمَسِ ذَالِكَ بِأَنَّهُمْ قَالُواْ إِنَّمَا الْبَيْعُ مِثْلُ الرِّبَوا وَ أَحَلَّ اللَّهُ الْبَيْعَ وَ حَرَّمَ الرِّبَوا ... (سوره بقره- 275)
2- يَأَيُّهَا الَّذِينَ ءَامَنُواْ اتَّقُواْ اللَّهَ وَ ذَرُواْ مَا بَقِىَ مِنَ الرِّبَواْ إِن كُنتُم مُّؤْمِنِينَ* فَإِن لَّمْ تَفْعَلُواْ فَأْذَنُواْ بِحَرْبٍ مِّنَ اللَّهِ وَ رَسُولِهِ وَ إِن تُبْتُمْ فَلَكُمْ رُءُوسُ أَمْوَالِكُمْ لَا تَظْلِمُونَ وَ لَا تُظْلَمُون. (سوره بقره- 278 و 279)
3-
عن علي (ع) قال: لَعَنَ رَسُولُ اللَّهِ ص فِي الرِّبَا خَمْسَةً آكِلَهُ وَ مُؤْكِلَهُ وَ شَاهِدَيْهِ وَ كَاتِبَه.
 (وسائل الشيعه- جلد 6- ربا- باب 4- ص 430)
اسراف وتبذير- اصل 43
1- ... كُلُواْ وَ اشرَبُواْ وَ لَا تُسرِفُواْ إِنَّهُ لَا يحِبُّ الْمُسرِفِين. (سوره اعراف- 31)
2- ... وَ لَا تُبَذِّرْ تَبْذِيرًا* إِنَّ الْمُبَذِّرِينَ كانُواْ إِخْوَانَ الشَّيَاطِينِ ... (سوره اسراء- 26- 27)
برگرداندن اموال دولتي غصب شده- اصل 45
 (فيما رده علي (ع) علي المسلمين من قطائع عثمان)
و اللَّه لو وجدته قد تزوّج به النّساء و ملك به الإماء لرددته، فإنّ في العدل سعة؛ و من ضاق عليه العدل فالجور عليه أضيق. (نهج البلاغه فيض الاسلام- خطبه 15- ص 66)
ويژگي‏هاي رهبري- اصول 5- 109- 115
1- ... أَ فَمَن يهْدِى إِلىَ الْحَقِ أَحَقُّ أَن يُتَّبَعَ أَمَّن لَّا يهِدِّى إِلَّا أَن يهْدَى فَمَا لَكمْ كَيْفَ تحْكُمُون. (سوره يونس- 35)
2- ... إِنَّ اللَّهَ اصْطَفَاهُ عَلَيْكُمْ وَ زَادَهُ بَسْطَةً فىِ الْعِلْمِ وَ الْجِسْمِ ... (سوره بقره- 247)
3
- إنّ اللَّه تعالى فرض على ائمّة الحق، أن يقدّروا أنفسهم بضعفة الناس.
 (نهج البلاغه فيض الاسلام خطبه 200- ص 663)
4- امام حسين: مجاري الأمور و الاحكام على أيدي العلماء باللَّه، الأمناء على حلاله و حرامه. (تحف العقول- 238)
5
- لا ينبغي أن يكون الوالي على الفروج، و الدّماء، و المغانم، و الاحكام، و امامة المسلمين، البخيل فتكون في أموالهم نهمته؛ و لا الجاهل فيضلّهم بجهله؛ و لا الجافي فيقطعهم بجفائه؛ و لا الحائف للدّول فيتّخذ قوما دون قوم؛ و لا المرتشي في الحكم فيذهب بالحقوق و يقف بها دون المقاطع؛ و لا المعطّل للسّنة فيهلك الأمّة
. (نهج البلاغه فيض الاسلام- خطبه 131- ص 407)
6- قال رسول الله (ص):
ما ولت امة قط امرها رجلا و فيهم اعلم منه الا لم يزل امرهم‏
                        مشروح مذاكرات قانون اساسى‏جلسه‏67-51، ص: 1882
يذهب سفالا حتي يرجعوا الي ماتركوا (كتاب سيلم بن قيس- عن علي (ع)
7
- أفضل عباد اللَّه عند اللَّه، إمام عادل هدي و هدى، فأقام سنّة معلومة و أمات بدعة مجهولة
 (نهج البلاغه فيض الاسلام- خطبه 163- ص 526)
8-
ولكنّي آسى أن يلي أمر هذه الأمّة سفهاؤها و فجّارها، فيتّخذوا مال اللَّه دولا، و عباده خولا، و الصّالحين حربا، و الفاسقين حزبا
. (نهج البلاغه فيض الاسلام- نامه- 62- ص 1050)
9-
لا يقيم أمر اللَّه سبحانه، إلّا من لا يصانع، و لا يضارع، و لا يتّبع المطامع‏
. (نهج البلاغه فيض الاسلام- حكمت 107- ص 1137)
10-
إِذَا كَانَ أُمَرَاؤُكُمْ خِيَارَكُمْ وَ أَغْنِيَاؤُكُمْ سُمَحَاءَكُمْ وَ أَمْرُكُمْ شُورَى بَيْنَكُمْ فَظَهْرُ الْأَرْضِ خَيْرٌ لَكُمْ مِنْ بَطْنِهَا وَ إِذَا كَانَ أُمَرَاؤُكُمْ شِرَارَكُمْ وَ أَغْنِيَاؤُكُمْ بُخَلَاءَكُمْ وَ أُمُورُكُمْ إِلَى نِسَائِكُمْ فَبَطْنُ الْأَرْضِ خَيْرٌ لَكُمْ مِنْ ظَهْرِهَا
. (تحف العقول- عن النبي- ص 36)
شوري- اصل 7: فصول 6- 7
1- ... وَ شَاوِرْهُمْ فىِ الْأَمْر فَإِذَا عَزَمْتَ فَتَوَكَّلْ عَلىَ الله ... (سوره آل عمران- 159)
2- ... وَ أَمْرُهُمْ شُورَى بَيْنهُم ... (سوره شوري- 38)
3- من استبدّ برأيه هلك، و من شاور الرّجال شاركها في عقولها. (نهج البلاغه فيض الاسلام- حكمت 152- ص 1165)
وزراء و عمال- فصل 9- مبحث 2
1- إِنَّ شَرَّ وُزَرَائِكَ مَنْ كَانَ لِلْأَشْرَارِ قَبْلَكَ وَزِيراً وَ مَنْ شَرِكَهُمْ فِي الْآثَامِ فَلَا يَكُونَنَّ لَكَ بِطَانَةً فَإِنَّهُمْ أَعْوَانُ الْأَثَمَةِ وَ إِخْوَانُ الظَّلَمَةِ وَ أَنْتَ وَاجِدٌ مِنْهُمْ خَيْرَ الْخَلَفِ مِمَّنْ لَهُ مِثْلُ آرَائِهِمْ وَ نَفَاذِهِمْ وَ لَيْسَ عَلَيْهِ مِثْلُ آصَارِهِمْ وَ أَوْزَارِهِمْ وَ آثَامِهِمْ مِمَّنْ لَمْ يُعَاوِنْ ظَالِماً عَلَى ظُلْمِهِ وَ لَا آثِماً عَلَى إِثْمِهِ.
 (نهج البلاغه فيض الاسلام- نامه 53- ص 999)
2- ثُمَّ انْظُرْ فِي أُمُورِ عُمَّالِكَ فَاسْتَعْمِلْهُمُ اخْتِيَاراً وَ لَا تُوَلِّهِمْ مُحَابَاةً وَ أَثَرَةً فَإِنَّهُمَا جِمَاعٌ مِنْ شُعَبِ الْجَوْرِ وَ الْخِيَانَةِ وَ تَوَخَّ مِنْهُمْ أَهْلَ التَّجْرِبَةِ وَ الْحَيَاءِ مِنْ أَهْلِ الْبُيُوتَاتِ الصَّالِحَةِ وَ الْقَدَمِ فِي الْإِسْلَامِ الْمُتَقَدِّمَةِ.
 (نهج البلاغه فيض الاسلام- نامه 53- ص 1011)
3
- و ان عملك ليس لك بطعمه، و لكنه في عنقك امنه.
 (نهج البلاغه فيض الاسلام- نامه 5- ص 839)
ارتش و تهيه نيرو- فصل 9- مبحث 3
1- وَ أَعِدُّواْ لَهُم مَّا اسْتَطَعْتُم مِّن قُوَّةٍ وَ مِن رِّبَاطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ وَ ءَاخَرِينَ مِن دُونِهِمْ لَا تَعْلَمُونَهُمُ اللَّهُ يَعْلَمُهُمْ ... (سوره انفاق- 60)
2- فالجنود باذن اللَّه حصون الرعيّة، و زين الولاة، و عزّ الدين، و سبل الأمن، و ليس تقوم الرعية الّا بهم. (نهج البلاغه فيض الاسلام- نامه 53- ص 1003)
                        مشروح مذاكرات قانون اساسى‏جلسه‏67-51، ص: 1883
سلطه بيگانه- اصل 153
... وَ لَن يجْعَلَ اللَّهُ لِلْكَافِرِينَ عَلىَ المُؤْمِنِينَ سَبِيلا. (سوره نساء- 141)
اعانت مظلوم- اصل 154
وكونا للظالم خصما، و للمظلوم عونا.
 (نهج البلاغه فيض الاسلام- نامه 47- ص 977)
قضات- فصل 11
1- ثمّ اختر للحكم بين الناس أفضل رعيتك في نفسك! ممّن لا تضيق به الأمور، و لا تمحكه الخصوم، و لا يتمادى في الزّلّة، و لا يحصر من الفي‏ء الى الحقّ إذا عرفه، و لا تشرف نفسه على طمع، و لا يكتفي بأدنى فهم دون أقصاه، و أوقفهم في الشبهات، و آخذهم بالحجج، و أقلّهم تبرّما بمراجعة الخصم، و أصبرهم على تكشّف الأمور، و أصرمهم عند اتّضاح الحكم؛ ممّن لا يزدهيه اطراء، و لا يستميله اغراء. (نهج البلاغه- فيض الاسلام- نامه 53- ص 1009 و 1010)
2- عُمَرَ بْنِ حَنْظَلَةَ قَالَ سَأَلْتُ أَبَا عَبْدِ اللَّهِ (ع) عَنْ رَجُلَيْنِ مِنْ أَصْحَابِنَا بَيْنَهُمَا مُنَازَعَةٌ فِي دَيْنٍ أَوْ مِيرَاثٍ ... قَالَ يَنْظُرَانِ إِلَى مَنْ كَانَ مِنْكُمْ قَدْ رَوَى حَدِيثَنَا وَ نَظَرَ فِي حَلَالِنَا وَ حَرَامِنَا وَ عَرَفَ أَحْكَامَنَا فَلْيَرْضَوْا بِهِ حَكَماً فَإِنِّي قَدْ جَعَلْتُهُ عَلَيْكُمْ حَاكِماً فَإِذَا حَكَمَ بِحُكْمِنَا فَلَمْ يَقْبَلْهُ مِنْهُ فَإِنَّمَا اسْتَخَفَّ بِحُكْمِ اللَّهِ وَ عَلَيْنَا رَدَّ وَ الرَّادُّ عَلَيْنَا الرَّادُّ عَلَى اللَّهِ وَ هُوَ عَلَى حَدِّ الشِّرْكِ بِاللَّه. (وسائل الشيعه- جلد 18- صفات القاضي- باب 11- ص 99)
3- قال اميرالمومنين (ع):
مَنِ ابْتُلِيَ بِالْقَضَاءِ فَلْيُوَاسِ بَيْنَهُمْ فِي الْإِشَارَةِ وَ فِي النَّظَرِ وَ فِي الْمَجْلِس.
 (وسائل الشيعه- جلد 18- آداب القاضي- باب 3- ص 157)
خطاي قاضي- اصل 171
اصبع بن نباته قال: قَضَى أَمِيرُ الْمُؤْمِنِينَ (ع) أَنَّ مَا أَخْطَأَتِ الْقُضَاةُ فِي دَمٍ أَوْ قَطْعٍ فَهُوَ عَلَى بَيْتِ مَالِ الْمُسْلِمِين. (وسائل الشيعه- جلد 18- آداب القاضي- باب 10- ص 165)
نظارت و بازرسي به عمال- اصل 164
ثم تفقّد أعمالهم (عمال)، و ابعث العيون من أهل الصدق و الوفاء عليهم، فإنّ تعاهدك في السرّ لامورهم حدوة لهم على استعمال الامانة و الرّفق بالرعية. (نهج البلاغه فيض الاسلام، نامه 53- ص 1011 و 1012)
هاشمي‏نژاد- جناب آقاي منتظري پيشنهاد داشتم در زمينه ترجمه قانون اساسي، چون اين قانون در سطح بين‏المللي ترجمه مي‏شود و بسياري از مفاهيم اسلامي آن ممكن است براي غير مسلمانان نامفهوم ونامعلوم باشد، براي اين‏كه يك منبع رسمي‏تر از زبان فارسي داشته‏
                        مشروح مذاكرات قانون اساسى‏جلسه‏67-51، ص: 1884
باشيم خواهش مي‏كنم هيأت رئيسه دستور بدهد كه دو هيأت به زبان انگليسي و به زبان فرانسوي اين قانون اساسي را ترجمه بكنند.
رئيس- چرا زبان عربي را نمي‏گوييد؟
هاشمي‏نژاد- و زبان عربي، تا كساني كه مي‏خواهند به قانون اساسي ما مراجعه كنند يك منبع رسمي وجود داشته باشد.
رئيس- ان شاء الله اين كار انجام مي‏شود. آقايان نمايندگان براي امضاء قانون اساسي تشريف بياورند. (نمايندگان به ترتيب زير، ذيل قانون اساسي را امضاء كردند). آقايان حسينعلي منتظري- سيد محمد حسيني بهشتي- سيد حسن آيت- دكتر روحاني- حسن عضدي- جعفر اشراقي- سيد كاظم اكرمي- سيد محمد علي انگجي- ميرزا محمد انواري- محمد جواد باهنر- حاج شيخ‏هادي باريك‏بين- حاج شيخ محمدتقي بشارت- دكتر سرگون بيت اوشانا- سيد اكبر پرورش- عبدالله جوادي آملي- ميرزا جواد حاج طرخاني- محمدجواد حجتي كرماني- سيد منيرالدين حسيني هاشمي- عبدالرحمن حيدري- حسين خادمي- ابوالقاسم خزعلي- مهندس عزيز دانش‏راد- سيد عبدالحسين دستغيب- عبدالرحيم رباني- محمدمهدي رباني رانكوهي- حسينعلي رحماني- محمد رشيديان- دكتر عباس شيباني- جعفر سبحاني- موبد رستم شهزادي- لطف الله صافي- محمد صادقي- دكتر سيد عبدالله ضيايي‏نيا- سيد حسن طاهري- سيد جلال طاهري- حبيب‏الله طاهري- سيد محمدباقر طباطبائي سلطاني- علي‏محمد عرب- جواد فاتحي- ميرزا علي فلسفي تنكابني- دكتر علي قائمي اميري- سيد علي‏اكبر قرشي- شيخ محمد كرمي- سيد جعفر كرمي ديوكلاهي- خانم منيره گرجي- سيد محمد كياوش- دكتر علي گلزاده غفوري- سيد اسدالله مدني- ميرزا علي مشكيني- علي مرداخاني ارنگه (تهراني)- شيخ ابوالحسن مقدسي- مهندس رحمت‏الله مقدم مراغه‏اي- ناصر مكارم شيرازي- سيد ابوالفضل موسوي- سيد موسوي قهدريجاني- سيد كريم موسوي كريمي اردبيلي- سيد محمدعلي موسوي جزايري- حاج سيد اسماعيل موسوي زنجاني- حميدالله ميرمرادزهي- سيد محمد حسن نبوي- سيد حبيب هاشمي‏نژاد.
                        مشروح مذاكرات قانون اساسى‏جلسه‏67-51، ص: 1885
4- پايان جلسه‏
رئيس- با اجازه نمايندگان محترم جلسه را ختم مي‏كنيم.
 (جلسه ساعت دوازده و بيست دقيقه پايان يافت.)
رئيس مجلس بررسي نهايي قانون اساسي- حسينعلي منتظري‏