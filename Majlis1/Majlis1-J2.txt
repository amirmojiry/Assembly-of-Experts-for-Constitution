                        مشروح مذاكرات قانون اساسى‏جلسه‏50-32، ص: 833
                        جلسه سى ودوم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت ده و سي دقيقه روز پنجم مهرماه 1358 هجري شمسي برابر با پنجم ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت جلسه و تصويب اصل 56 (اصل هفتاد و يكم) 2- طرح و تصويب اصل 57 (اصل هفتاد و دوم) 3- طرح و تصويب اصل 58 (اصل هشتاد و چهارم) 4- طرح و تصويب اصل 60 (اصل هفتاد و سوم) 5- طرح و تصويب اصل 61 (اصل هفتاد و چهارم) 6- طرح و تصويب اصل 59 (اصل هشتاد و پنجم) 7- طرح و تصويب اصل 62 (اصل هفتاد و پنجم) 8- طرح و تصويب اصل 63 (اصل هفتاد و ششم) 9- صورت اسامي غايبين و ديرآمدگان جلسة قبل 10- پايان جلسه‏
دبير خانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 835
1- اعلام رسميت جلسه و طرح و تصويب اصل 56 (اصل هفتاد و يكم)
نايب رئيس (بهشتي)- بسم اللّه الرحمن الرحيم. جلسه رسمي است و كارمان را آغاز مي‏كنيم دستور جلسه خدمت همه آقايان ارسال شده است. اصل 56 مطرح است كه مي‏خوانم:
اصل 56 (اصل هفتاد و يكم)- مجلس شوراي ملي در عموم مسائل در حدود مقرر در قانون اساسي مي‏تواند قانون وضع كند. با اكثريت اعضاء حالا اصل 56 مطرح است كه مورد رأي و اظهار نظر قرار بگيرد. درباره اين اصل نظري نيست؟ (دكتر نوربخش- به عقيده من اگر به جاي «مقرر»، «چارچوب» بگذاريم بهتر است.) «چارچوب» قدري دائره‏اش ضيق مي‏شود. كلمه «مقرر» انسب است. (سبحاني- چارچوب مال نجارها است.) (خزعلي- آيا از نظر مذهب كامل است؟) اجازه بدهيد ساير آقايان هم بيايند، چون چند نفر نيامده‏اند بهتر است كمي تأمل كنيم تا دوستان بيشتري در رأي شركت بكنند. براي بار ديگر اصل 56 را مي‏خوانم و اعلام كنيم تا دوستان بيشتري در رأي شركت بكنند. براي بار ديگر اصل 56 را مي‏خوانم و اعلام رأي مي‏كنم. (به شرح سابق قرائت شد) لطفاً گلدان‏ها را براي رأي ببريد. (اخذ رأي به عمل آمد و نتيجه به شرح زير اعلام شد)
نايب رئيس (بهشتي)- عده حاضر در جلسه شصت و پنج نفر، تعداد آراء شصت و دو رأي، آراء موجود در گلدان شصت و سه رأي، يك رأي خارج شد بنابراين تعداد آراءشصت و دو رأي، موافق پنجاه و هشت نفر، مخالف هيچ، ممتنع چهار نفر تصويب شد، تكبير. (حضار سه مرتبه تكبير گفتند)
2- طرح و تصويب اصل 57 (اصل هفتاد و دوم)
نايب رئيس (بهشتي)- اصل پنجاه و هفت قرائت مي‏شود.
اصل 57- مجلس شوراي ملي نمي‏تواند قوانيني وضع كند كه با اصول و احكام مذهب رسمي كشور و قانون اساسي مغايرت داشته باشد. تشخيص اين امر از نظر اسلام با اكثريت فقها و شوراي نگهبان و از نظر قانون اساسي با اكثريت همه اعضاي آن است.
دكتر شيباني- بايد «فقهاي» باشد يك «ي» لازم دارد.
نايب رئيس (بهشتي)- نسب به اين اصل سؤالي هست؟
خزعلي- از نظر مذهب هم بنويسيد.
فوزي- اين‏كه نوشته شد «با اصول و احكام و قوانين اساسي» اين «و» عاطفه است و به جاي آن «يا» بايد باشد.
نايب رئيس (بهشتي)- بلي تذكر خوبي است و ضرري هم نمي‏زند. (فوزي- مراد نصف به علاوه يك نمايندگان است.) طبق آن‏چه كه در اصل مي‏آيد يعني بر طبق آن‏چه كه آنجا مي‏آيد
                        مشروح مذاكرات قانون اساسى‏جلسه‏50-32، ص: 836
اگر ديديم كه نصف به علاوه يك كافي است تصويب مي‏كنيم. ديگر سؤالي نيست؟ (بعضي از نمايندگان- روشن شد.) آقاي فاتحي، آقاي كريمي، آقاي حجتي، آقاي جوادي سؤالي داريد؟ (نمايندگان- روشن شد) آقاي موسوي جزايري سؤالي داريد؟
موسوي جزايري- همان‏طوري كه آقاي خزعلي گفتند كه «اسلام» را هم قيد بفرماييد. (بني صدر- فقها هستند.)
رئيس (منتظري)- به عقيده بنده لفظ «انطباق» لازم دارد چون آنجا مذهب نوشتيم و اينجا هم بايد مذهب باشد.
نايب رئيس (بهشتي)- آقاي حاجي طرخاني سؤالي داريد بفرماييد.
حاجي طرخاني- اشكال بنده ناشي از تغيير كلمه «از نظر اسلام» و «از نظر قانون اساسي» است چون بهتر آن بوده كه چنين نوشته شود: «از جهت اسلام» و از «جهت قانون اساسي» و به مفاد اصل هيچ اشكالي ندارم.
نايب رئيس (بهشتي)- خير، قانون اساسي كه در اينجا آمده با آن‏چه كه متن احكام اسلامي است نسبت كلي و مصداق كامل دارد به اين معني كه آن‏چه ما در ساير اصول قانون اساسي آورده‏ايم اظهار نظر كرده‏ايم كه با اصول كلي اسلام مطابقت دارد، در اين مورد متخصصان ديگر هم مي‏توانند اظهار نظر كنند كه آيا واقعاً با آن جنبه‏هاي كلي كه اسلام مي‏گويد تطبيق مي‏كند يا خير، اما آن‏چه كه مربوط به متن احكام باشد، مثلا در مسائل مربوط به كشور مي‏گوييم رأي اكثريت نمايندگان ملاك تصميم‏گيري دولت باشد و اين يك اصل كلي است كه ما از اسلام فهميده‏ايم و يا قانون اسلام هم مغايرت ندارد و اما تشخيص اين‏كه اين اكثريت آيا نصف به علاوه يك يا دو سوم اكثريت مناسب است، اين مربوط به آشنايي با خصوصيات مورد نظر است كه تصميم دوبارة اين قسمت را به عهده اكثريت كل شوراي نگهبان مي‏گذاريم ولي تصميم دربارة آن چيزهايي كه مربوط به متن احكام است به عهده فقهاي شوراي نگهبان گذاشته مي‏شود. (منتظري- اگر كلمه «انطباق» را بياوريم به نظرم اصلح باشد.) آن وقت بايد اين كلمه را تكرار كنيم. بنابراين همين را به راي مي‏گذاريم لطفاً گلدان‏ها را براي اخذ رأي ببريد. (مكارم شيرازي- در آن اصل «و» را اصلاح فرموديد و كلمه «فقها» بايد «فقهاي» باشد.) بلي «و» تبديل به «ي» شد و آن را هم «فقهاي» كرديم يعني اصلا غلط چاپي بوده است، «فقهاي» بوده است و «و» خوانده‏اند. بنابراين اصل 57 را با اصلاحاتي كه شد يك بار ديگر مي‏خوانم و رأي مي‏گيريم:
اصل 57 (اصل هفتاد و دوم)- مجلس شوراي ملي نمي‏تواند قوانيني وضع كند كه با اصول مذهب رسمي كشور يا قانون اساسي مغايرت داشته باشد. تشخيص اين امر از نظر اسلام با اكثريت فقهاي شوراي نگهبان و از نظر قانون اساسي با اكثريت همه اعضاي آن است. (اخذ رأي به عمل آمد و نتيجه به شرح زير اعلام شد)
نايب رئيس (بهشتي)- عده حاضر در جلسه هنگام اخذ رأي شصت و پنج نفر، شماره آراء شصت و پنج رأي، موافق پنجاه و هشت نفر، مخالف يك نفر، ممتنع شش نفر، بنابراين تصويب شد تكبير. (حضار سه مرتبه تكبير گفتند)
                        مشروح مذاكرات قانون اساسى‏جلسه‏50-32، ص: 837
3- طرح و تصويب اصل 58 (اصل هشتاد و چهارم)
نايب رئيس (بهشتي)- اصل 58 مطرح است كه مي‏خوانم:
اصل 58- هر نماينده در برابر تمام ملت مسؤول است و حق دارد در تمام مسائل داخلي و خارجي كشور اظهار نظر نمايد.
نايب رئيس (بهشتي)- براي اين‏كه اين مطلب براي كساني كه در جلسات بحث نبودند روشن بشود تذكر داده مي‏شود كه روح اين اصل براي كساني كه در خارج جلسه هم هستند يادآوري باشد، و نيز از آنجا كه بر مبناي اسلام هر فرد مسلمان نسبت به مسائل مربوط به همة امت مسؤوليت دارد، نماينده يك محل از طرف آنها نسبت به همه مسؤوليت‏ها نمايندگي دارد و حاصل مسؤوليت يك نمايندة يك محل از طرف آنها نسبت به همه مسؤوليت‏ها نمايندگي دارد و حامل مسؤوليت يك يك موكلين خود هست. اين اصل بر اين اساس تنظيم شده كه نماينده مناطق، فقط خودشان را مسؤول منطقه خودشان ندانند بنابراين هر نماينده در مجلس نسبت به همگان مسؤوليت عام دارد كه اين مسؤوليت را از موكلين خود بر عهده گرفته است. «نماينده در برابر تمام ملت مسؤول است و حق دارد در تمام مسائل داخلي و خارجي كشور اظهار نظر نمايد.» پيشنهاده شده است كه «تمام» اولي بشود «همه». آقاي مقدم مراغه‏اي بفرماييد.
مقدم مراغه‏اي- نمايندگان مجلس شوراي ملي يا همه نمايندگان؟ نايب رئيس (بهشتي)- اين معلوم است كه وقتي گفتيم نماينده، شامل همه مي‏شود، و چون كلمه «تمام» دو مرتبه تكرار شده است «تمام» دوم را مي‏گذاريم «همه».
كياوش- ذكر شده نمايندة مجلس شوراي ملي.
نايب رئيس (بهشتي)- معلوم است كه نمايندة مجلس شوراي ملي است. آقاي فاتحي نظري داريد؟
فاتحي- به طوري كه از اصل مستفاد مي‏شود به تمام نمايندگان داخلي و خارجي اجازه داده است كه در همة امور اظهار نظر كنند، اين از نظر اسلام صحيح نيست زيرا كسي كه در اموري تخصصي ندارد و وارد نيست نبايد اظهار نظر بكند مگر در اموري كه واقعاً تخصصي داشته باشد مجاز است.
نايب رئيس (بهشتي)- آقاي فاتحي پيدا است كه اين تأمين جهت آن عمومات هم از خود آن موضوع معلوم مي‏شود مثلا كسي كه نماينده يك منطقه‏اي است به او نمي‏گويد شما فقط درباره آن منطقه حرف بزنيد.
فاتحي- پس به طور كلي روشن نيست.
نايب رئيس (بهشتي)- بنده مي‏گويم اصلا اينجا تخصص مطرح نيست جهت عموم از خود عبارت فهميده مي‏شود، آقاي كريمي.
كريمي- منظور از اين اصل اين است كه هر نماينده‏اي در مجلس شوراي ملي حق دارد در تمام مسائل داخلي و خارجي اظهار نظر نمايد، اين اطلاقش آنجا مي‏آيد كه يك نماينده‏اي، دربارة فرمانداري يا استانداري يا بخشداري حق اظهار نظر ندارد و نمي‏تواند دخالت بكند.
نايب رئيس (بهشتي)- خيرآقا مي‏تواند اظهار نظر بكند ولي حق دخالت ندارد، ملاحظه بفرماييد آنجا دخالت نمي‏كند در جاي خودش دخالت مي‏كند. مردم بر جريان امور دولت ناظر هستند اين نماينده در مواردي كه خود مردم اين كار را انجام ندهند يا صحيح نباشد مستقيماً انجام بدهند
                        مشروح مذاكرات قانون اساسى‏جلسه‏50-32، ص: 838
به جاي آنها انجام مي‏دهد.
كريمي- نماينده حق بازرسي ندارد و فقط حق اظهار نظر دارد و چون وكيل است مي‏تواند اظهار نظر بكند. (مكارم شيرازي- آن در مجلس است كه حق دارد.)
نايب رئيس (بهشتي)- خير آقا فقط در مجلس نيست در بيرون هم مي‏تواند نظر خودش را اظهار بكند ما مي‏خواهيم بگوييم مجلس شوراي ملي يكي از مظاهر ملت بر جريان امور است. (مكارم شيرازي- مگر ساير مردم نمي‏توانند اظهار نظر بكنند؟) نبوي- حق اظهار نظر، حق مداخله در امر هم هست آيا همه افراد مي‏توانند در تمام امور مثلا در موارد نظامي و امور سري هم مداخله بكنند؟ نايب رئيس (بهشتي)- اصولا حق اظهار نظر مستلزم حق مداخله نيست در مورد آن چيزهايي كه جزو اسرار نظامي است نمي‏تواند مداخله كند ولي مي‏تواند اظهار نظر بكند كه مثلا بگويد از نظر من امور اين پادگان خوب اداره نمي‏شود، آقاي عرب بفرماييد.
عرب- بنده مي‏خواستم عرض كنم همان‏طوري كه هر نماينده‏اي در برابر تمام ملت مسؤول است تمام ملت هم از نظر حمايت از نماينده در برابر هر نماينده‏اي مسؤول هستند. پس تنها مردم يك منطقه مستلزم اين نيستند كه تمام مشكلات خودشان را به نماينده‏شان بگويند، تنها مي‏توانند به آن نمايندگان بگويند كه از نظر تخصص اولويت دارد.
نايب رئيس (بهشتي)- آنجا فهميده مي‏شود، به نظر نمي‏رسد كه اشكالي داشته باشد. آقاي بشارت بفرماييد.
بشارت- تذكر بنده در مورد بعضي از برادران است كه گاهي مطالبي را مي‏فرمايند كه اسلام چنين نمي‏گويد. خلاصه با جوي كه در بيرون وجود دارد و حاكي است كه تمام مطالب مجلس را مي‏شنوند و مي‏بينند، دقت بفرماييد كه گفتار بنده‏اي كه كاملا از اسلام اطلاع ندارم كه اسلام اين‏طور مي‏گويد يا نمي‏گويد و همه مي‏توانند اظهار نظر بكنند خواهش مي‏كنم اين مورد را تذكر بدهيد كه بعضي از برادران به نام اسلام چيزي نگويند بلكه بگويند نظر خود بنده اين است كه افراد نبايد نظارت بكنند و چون اين موضوع از نظر اسلام درست نيست باعث از بين رفتن آبروي همه ما است، مخصوصاً كه روزي ايشان فرمودند كه در اسلام اجازه حزب نمي‏دهند ما چقدر در بيرون از مجلس بايد پدرمان دربيايد و آقايان دانشمندان كوشش بكنند تا اين را از دامنمان پاك كنند كه اين را اسلام نگفته و بنده كم سواد گفته‏ام.
فاتحي- من بارها عرض كرده‏ام كه اين نظر شخصي من است و هميشه گفته‏ام اين حزب، حزب خدا است و در مقابلش حزب شيطان است.
نايب رئيس (دكتر بهشتي)- در برابر اين سؤالات بنده پاسخ مي‏دهم نمايندگان محترم توجه دارند كه ما در مسيري هستيم كه مي‏خواهيم به خواست خداوند در ميان مردم و همة افراد و گروه‏ها و سازمان‏هايي كه مردم مسؤوليتي بر دوش آنها نهاده‏اند پرده‏ها بالا زده شود و ما و مردم مثل هميشه همان‏طور در زندگي عاديمان هم اين‏طور هستيم در رابطه نزديك و مستقيم قرار داشته باشيم. خودتان توجه داريد مطالبي كه اينجا گفته مي‏شود منعكس كنندة اين است كه منتخبين مردم با طرز فكرهاي مختلف و يا برداشت‏هاي مختلف دور هم مي‏نشينند و هر كسي نظرش را مي‏گويد. آقاي بشارت، اگر به نام اسلام و به نام آزادي و به نام حقوقِ و اقتصاد مطلبي گفته مي‏شود معلوم است كه اين نظر شخصي آن شخص در اقتصاد است والا يك اقتصاددان‏
                        مشروح مذاكرات قانون اساسى‏جلسه‏50-32، ص: 839
ديگر هم ممكن است بيايد و بگويد از نظر اقتصادي مطلب جور ديگر است و حرف مقابلش را بزند. بگذاريد مردم و خود ما كم كم عادت كنيم كه فضا را براي اظهار نظر مطالبمان باز بگذاريم و چون بعضي سوء تفاهم‏ها ممكن است پيش بيايد كه بنده گمان مي‏كنم با باز نگه داشتن فضا در آينده بهتر قابل حل باشد. البته درست است در اين حالت خاصي كه هستيم سوء تفاهم و سوء تعبير زود پيش مي‏آيد، و خيلي زود برخورد و رنجش پيدا مي‏شود، بلي اين برخوردها لوازم اين مرحله است كه اميدوارم اين مرحله را با سلامت و خوبي بگذرانيم و در پايان (ان شاء الله) بتوانيم يك قانون اساسي اصيل اسلامي و جامع و مترقي و پيشرفته تحويل جامعه و ملت بدهيم، آن وقت همه اين حرف‏ها از بين مي‏رود. آقاي هاشمي‏نژاد سؤالي داريد بفرماييد.
هاشمي‏نژاد- افرادي كه در مملكت هستند وقتي به عنوان نماينده انتخاب مي‏شوند، معنايش اين است كه علاوه بر وظيفه‏اي كه فرد فرد افراد دارند يك مسؤوليت ديگري را اين شخص پذيرفته است ولو از يك منطقة خاصي انتخاب شده باشد اما چون شغل او در رابطه با كار كلي كشور ارتباط دارد بنابراين به طوري كه يكي از برادارن هم گفتند نيازي نيست كه اظهار نظرش حتماً در مجلس چنين بوده باشد زيرا از مجلس كه بيرون آمد مثل افراد ديگر يك فرد عادي است و همان مسؤوليت عمومي را دارد ولي اين اظهار نظر را هم بايد بكند چون يك مسؤوليت خاصي به او داده‏ايم و او هم پذيرفته است بنابراين معني ندارد كه اين حق را از او سلب بكنيم.
نايب رئيس (بهشتي)- ما هم اين حق را سلب نمي‏كنيم. آقاي مكارم بفرماييد.
مكارم شيرازي- عرض بنده اين است كه ما اينها را سه مرتبه بررسي كرده‏ايم حالا اگر ديديم اشتباهاتي وجود دارد بايد يادآوري بكنيم همان‏طور كه گفتيم در اين اصل عبارت نارسا است زيرا وقتي مي‏گوييم در برابر همة ملت مسؤول است حق دارد اظهار نظر بكند اما مي‏دانيم حق بيان و نظر مربوط به تمام مردم اعم از نماينده و غير نماينده است نه اين‏كه چون نماينده است و در مقابل همة مردم حق اظهار نظر دارد چنين حقي به او داده‏اند بنابراين اين عبارت را يك طوري اصلاح بفرماييد.
نايب رئيس (بهشتي)- بنده توضيح مي‏دهم كه در اينجا اظهار نظر يك نماينده مانند اظهار نظر يك مقام مسؤول است مثلا اظهار نظري كه در مجلس مي‏كند داراي تأثير فوقِ العاده‏اي است. آقاي مقدم مراغه‏اي بفرماييد.
مقدم مراغه‏اي- بنده همان‏طور كه آقاي مكارم شيرازي فرمودند معتقدم كه اين عبارت نارسا است و پيشنهادي هم تقديم كرده‏ام كه اگر ممكن است قرائت بفرماييد.
نايب رئيس (بهشتي)- بسيار خوب، آقاي فوزي بفرماييد.
فوزي- به عقيده بنده اين عبارت صحيح است زيرا كه نتيجه و ثمرة آن درست است.
نايب رئيس (بهشتي)- بسيار خوب پس شما تأييد مي‏فرماييد كه صحيح است ولي اين‏كه فرمودند پيشنهادها را بخوانيم، اگر پيشنهادي است كه در جلسة قبل نداده‏ايد اشكالي ندارد و الا اگر بنا باشد همان مطالب صبح تكرار بشود كه نقض غرض است.
مقدم مراغه‏اي- به سبب مذاكراتي كه انجام شد بايد خدمتتان عرض كنم كه وظيفة نمايندگي فقط اظهار نظر نيست زيرا اينجا نوشته شده «هر نماينده در برابر تمام ملت مسؤول است» نمايندگاني كه از طرف ملت انتخاب مي‏شوند يك وظيفه‏اي دارند كه به آنها واگذار مي‏شود ما مي‏خواهيم بگوييم كه نمايندگان تنها نمايندة انتخابي حوزة خودشان نيستند بلكه از طرف‏
                        مشروح مذاكرات قانون اساسى‏جلسه‏50-32، ص: 840
قاطبه ملت ايران نمايندگي دارند، من در پيشنهادي كه خدمتتان دادم اين مطلب را نوشتم كه اگر صلاح بدانيد قرائت بفرماييد.
نايب رئيس (بهشتي)- من مايلم كه بخوانم ولي مايل نيستم از نظمي كه خود شما براي ادارة كار جلسه تعيين فرموده‏ايد عدول كنم و كار خودسرانه‏اي انجام بدهم، سؤال بنده اين است كه آيا شما اينها را در جلسه صبح گفته‏ايد يا خير؟ (مقدم مراغه‏اي- خير نگفته‏ام) اگر اين مطلب را در جلسه گروه مشترك نگفته‏ايد من پيشنهادتان را قرائت مي‏كنم ايشان نوشته‏اند «نمايندگان مجلس شوراي ملي در انجام وظايف نمايندگي، نمايندگان قاطبه ملت ايران مي‏باشند.» آقاي غفوري بفرماييد.
دكتر غفوري- بنده پيشنهادي خدمتتان فرستاده‏ام كه فكر مي‏كنم مفيد باشد «بر اساس مسؤوليت نمايندگي اظهار نظر كند».
نايب رئيس (بهشتي)- آقاي دكتر شيباني بفرماييد.
دكتر شيباني- آقاي غفوري در كميسيون تشريف داشتيد بنابراين بايستي پيشنهاداتشان را در كميسيون مطرح مي‏فرمودند كه در كميسيون رسيدگي شود و جناب آقاي مراغه‏اي هم صبح در حدود يك ساعت دير تشريف آوردند، بهتر بود ايشان هم صبح به موقع تشريف مي‏آوردند و در كميسيون پيشنهادشان را مطرح مي‏كردند. نظر اكثر نمايندگان بر اين است كه همان پيشنهاد اوليه مطرح و رأي‏گيري شود.
نايب رئيس (بهشتي)- بنابراين متن را براي رأي‏گيري قرائت مي‏كنم:
اصل 85 (اصل هشتاد و چهارم)- هر نماينده در برابر تمام ملت مسؤول است و حق دارد در همة مسائل داخلي و خارجي كشور اظهار نظر نمايد. (در اين هنگام رأي‏گيري به عمل آمد و نتيجه به شرح زير قرائت شد)
نايب رئيس (بهشتي)- عده حاضر در جلسه شصت و هفت نفر، تعداد كل آراء شصت و هفت رأي، شماره موافقين شصت نفر، مخالف دو نفر، ممتنع پنج نفر، بنابراين تصويب شد، تكبير. (حضار سه مرتبه تكبير گفتند)
4- طرح و تصويب اصل 60 (اصل هفتاد و سوم)
نايب رئيس (بهشتي)- آقاي موسوي بفرماييد.
موسوي تبريزي- اصل 59 در كميسيون بررسي نشده است، اگر آقايان موافقت مي‏فرمايند اصول 60 و 61 مورد بررسي قرار گيرد و اصول 59 براي بعد بماند.
نايب رئيس (بهشتي)- بسيار خوب، اشكالي ندارد. بنابراين اصول 60 و 61 را بررسي مي‏كنيم و آخر جلسه را به اصل 59 اختصاص مي‏دهيم. اصل 60 را قرائت مي‏كنم:
اصل 60 (اصل هفتاد و سوم)- شرح و تفسير قوانين عادي در صلاحيت مجلس شوراي ملي است. مفاد اين اصل مانع از تفسيري نيست كه دادرسان در مقام تميز حق از قوانين مي‏كنند. مفاد اين اصل روشن است چون قاضي قانون را فقط بر مصاديقش تطبيق مي‏كند كه در شأن قاضي است ولي در اينجا قصد اين است كه تفسيري كلي براي قانون بشود كه در شأن مجلس شوراي ملي است. سؤالي نيست؟ (اظهاري نشد) بنابراين به اين اصل با ورقه رأي مي‏گيريم. (در اين هنگام اخذ رأي به عمل آمد و نتيجه به شرح زير قرائت شد)
                        مشروح مذاكرات قانون اساسى‏جلسه‏50-32، ص: 841
نايب رئيس (بهشتي)- عده حاضر در جلسه هنگام اخذ رأي شصت و هفت نفر، تعداد آراء شصت و هفت رأي، موافق پنجاه و هفت نفر، مخالف دو نفر، ممتنع هشت نفر، تصويب شد، تكبير. (حضار سه مرتبه تكبير گفتند)
5- طرح و تصويب اصل 61 (اصل هفتاد و چهارم)
نايب رئيس (بهشتي)- اصل 61 را مي‏خوانم:
اصل 61- لوايح قانوني پس از تصويب هيأت وزيران به مجلس تقديم مي‏شود طرح‏هاي قانوني نيز به پيشنهاد حداقل پانزده نفر از نمايندگان در مجلس شوراي ملي قابل طرح است. در مورد اين اصل جهت آقايان توضيح كافي داده شده است و براي اين‏كه ديگران هم به محتوا و مفاد اصل بيشتر آشنايي حاصل كنند توضيح مي‏دهم. آن‏چه كه از طرف دولت پيشنهاد مي‏شود و مجلس بايد آنها را تصويب و يا اظهار نظر و يا رد كند، اصطلاحاً به آن لايحه مي‏گويند و آن چيزي كه خود مجلس و كميسيون‏ها و نمايندگان تهيه مي‏كنند، اصطلاحاً به آن طرح گفته مي‏شود. اين است كه در اين اصل گفته شده است، آن‏چه در مجلس طرح مي‏شود يا بايد لايحة قانوني باشد كه از طرف دولت پس از تصويب هيأت وزيران به مجلس بيايد و در مجلس مورد اظهار نظر و بررسي و رأي قرار بگيرد و يا بايد حداقل پانزده نفر از نمايندگان طرحي را پيشنهاد كنند و يك نفر يا دو نفر از نمايندگان حق پيشهاد طرح ندارند. براي اين‏كه اگر طرحي طرفدار دارد بايد سعي شود قبل از اين‏كه به مجلس بيايد پانزده نفر طرفدار برايش پيدا شود كه وقت مجلس بي‏جهت گرفته نشود. آقاي قرشي بفرماييد.
قرشي- رأي بگيريد.
نايب رئيس (بهشتي)- آقاي طاهري خرم‏آبادي.
طاهر خرم‏آبادي- در گروه شش راجع به قوه قضاييه اين‏طور تصويب شد كه ما وزير دادگستري نداشته باشيم و نمايندة قوه قضائيه مستقلا لوايحي را كه تنظيم مي‏كند تقديم مجلس كند. بنابراين اگر اين‏طور تصويب شود براي آن مسأله در اينجا پيش‏بيني نشده است.
نايب رئيس (بهشتي)- به هر حال بايد در رابطه با مجلس، مسيرهاي مشخصي پيش‏بيني شود. زيرا ممكن است در آينده گفته شود لايحه را قوه قضائيه تهيه مي‏كند ولي از طريق دولت يا از طريق كميسيون دادگستري به مجلس مي‏دهد كه در اين صورت مسأله تمام است.
طاهري خرم‏آبادي- در آنجا اين‏طور پيش‏بيني شده است كه نماينده‏اي از طرف شوراي عالي قضائي مستقيماً با مجلس در ارتباط باشد.
نايب رئيس (بهشتي)- اجازه بفرماييد چون اين اصول با يكديگر مرتبط هستند، چه فرقيِ مي‏كند از اين طرف چيزي اضافه شود و بعد ناچار شويد كم كنيد. بنابراين اگر چيزي كم بود بعداً مي‏توان اضافه كرد، اين است كه بهتر است كارمان پيش برود و اين اصلاحات در پايان انجام گيرد كه وقت هم گرفته نشود. آقاي مراغه‏اي بفرماييد.
مقدم مراغه‏اي- من يك اصلاح عبارتي دارم، در سطر دوم به جاي «نيز به»، «با» گذاشته شود، چون دو موضوع جدا است. موضوع اين است كه مطالب چطور در مجلس عنوان شود، يا به صورت لايحة قانوني است يا طرح قانوني كه اينها دو مسأله از هم جدا هستند بنابراين «نيز به» زائد است و بهتر است به جايش «با» گذاشته شود.
                        مشروح مذاكرات قانون اساسى‏جلسه‏50-32، ص: 842
نايب رئيس (بهشتي)- متشكرم. اين كلمه «نيز» از اين نظر است كه در هر دو مورد يك مسأله كلي هست و چيزي تقديم مجلس مي‏شود و اشكالي هم به وجود نمي‏آورد.
رئيس (منتظري)- اگر بنويسيم «و طرح‏هاي قانوني به پيشنهاد حداقل پانزده نفر از نمايندگان» بهتر است.
نايب رئيس (بهشتي)- بلي به نظر مي‏آيد تذكر آقاي منتظري نقطه نظر آقاي مراغه‏اي را هم تأمين مي‏كند و اشكالي هم به وجود نمي‏آيد و آن اين است كه اين‏طور نوشته شود: «لوايح قانوني پس از تصويب هيأت وزيران به مجلس تقديم مي‏شود و طرح‏هاي قانوني به پيشنهاد حداقل پانزده نفر از نمايندگان در مجلس شوراي ملي قابل طرح است.» البته بايد تذكر بدهم كه چندين بار خدمت دوستان گفته شده است كه اين قبيل اصلاحات لفظي كه در محتوا هيچ‏گونه تأثيري ندارد بهتر است براي پايان كار باشد، چون ما ناچاريم يك بار ديگر كل اين اصول را از نظر الفاظ با تمركز بيشتر رسيدگي كنيم. بنابراين متشكر مي‏شويم كه اگر چيزي از اين قبيل هست كتباً مرقوم بفرمايند كه در آن موقع بررسي شود. پس اين اصل را به همين صورت اصلاح مي‏كنيم و يك «و» به جاي خط تيره مي‏آوريم و «نيز» را حذف مي‏كنيم و اصل به اين ترتيب به رأي گذاشته مي‏شود:
اصل 61 (اصل هفتاد و چهارم)- لوايح قانوني پس از تصويب هيأت وزيران به مجلس تقديم مي‏شود و طرح‏هاي قانوني به پيشنهاد حداقل پانزده نفر از نمايندگان در مجلس شوراي ملي قابل طرح است. (در اين هنگام اخذ رأي به عمل آمد و نتيجه به شرح زير قرائت شد)
نايب رئيس (بهشتي)- عده حاضر در جلسه هنگام اخذ رأي شصت و هفت نفر، شماره آراء شصت و هفت رأي، موافق شصت و چهار نفر، مخالف ندارد، ممتنع سه نفر، بنابراين تصويب شد، تكبير. (حضار سه مرتبه تكبير گفتند)
يزدي- قبل از اين‏كه اصل بعدي را مطرح بفرماييد، اصل مربوط به مذاكرات مجلس و اصل مربوط به مرزها به دليل اين‏كه هر دو اصل صبح امروز كاملًا بررسي شده و آقايان هم آماده هستند به نظر مي‏رسد مقدم بر اين اصل باشد كه مي‏خواهيد مطرح بفرماييد، بنابراين اگر صلاح مي‏دانيد اين دو اصل را مطرح بفرماييد.
نايب رئيس (بهشتي)- اجازه بفرماييد، تا اصل 59 بررسي مي‏شود آن دو اصل را هم خواهند آورد آقاي پرورش بفرماييد.
پرورش- عدة زيادي از دوستان تلفن كردند و تماس گرفتند كه اين مقدار وقتي كه مانده است و شايد كمبود وقتي كه آقايان را تهديد مي‏كند سبب تسريع در كار شده است و نگران بودند كه نكند اين سرعت به صحت ضربه بزند. اين است كه اگر ممكن است يك تذكري بفرماييد كه اولا اين سرعت به صحت ضربه نمي‏زند، مضافاً به اين‏كه در اصولي كه زياد بحث مي‏شد به اعتبار كلي بودن بود و اين اصول كه حالا مطرح است بحث‏انگيز نيست.
نايب رئيس (بهشتي)- اجازه بفرماييد براي چندمين بار اين مطلب را به اطلاع ملت انقلابي مسلمان عزيز ايران برسانيم كه اولا براي ما اين رويه‏اي كه تا اينجا به آن رسيده‏ايم نشان دهنده يك واقعيت است و آن اين است كه چون اين نوع كار، يك نوع كار تازه بوده است ناچار بوديم شيوه‏هاي كار دسته‏جمعي را يك يك آزمايش كنيم تا به شيوه بهتر برسيم و اين طبيعت‏
                        مشروح مذاكرات قانون اساسى‏جلسه‏50-32، ص: 843
تكامل در طرز كار است و چرا ما از آن‏چه مقتضاي طبيعت و پيشرفت و تكامل در شيوه كار است نگران باشيم. نمايندگان شما در اين مجلس در طول اين مدت كه حدود چهل روز بيشتر نيست، شيوه‏هاي مختلف را تجربه كردند و آخرين شيوه نسبت به شيوه‏هاي قبلي موفقيت‏آميزتر بوده و اين يك نقطه مثبت وقوت كار است.
به همين دليل حالا كار سرعت بيشتري دارد از اين گذشته چون نمايندگان در طول اين مدت با يكديگر روي مسائل زياد بحث كرده‏اند تفاهمشان آسان‏تر شده است كه اين‏هم يك امر طبيعي است. اين را هم عرض كنم كه اگر گاهي در جلسه گفتگوهاي چند جانبه پيش مي‏آيد شايد براي مردم ما كه سال‏هاست در جلسات قانون‏گذاري نبوده‏اند يك امر عجيبي باشد، ولي براي نسل ما كه سال‏هاست در جلسات قانون‏گذاري نسبتاً آزاد سال‏هاي يك هزار و سيصد و سي و يك و يك هزار و سيصد و سي و دو را از نزديك ديده است يعني به عنوان تماشاگر جلسات آن موقع را مي‏ديديم مسأله عادي است زيرا در آن موقع جنجال‏ها با عده بيشتري و حتي بر سر يك مسأله جزئي پيش مي‏آمد البته كامل‏تر و بهتر اين است كه حتي الامكان جو جلسه آرام باشد و اظهار نظرها آرام صورت بگيرد ولي همة ما طبيعت انساني داريم و گاهي در طبيعت انساني اين هيجان‏ها پيش مي‏آيد كه نبايد براي هيچكس نگران كننده باشد.
بنابراين نه آن هيجان‏ها نگران كننده بايد باشد و نه اتخاذ يك شيوة بهتر و سرعت‏بردارتر، چرا كه مي‏توانيم در عين دقت و رسيدگي، اصول بيشتري را هر روز بررسي و تصويب كنيم. از اين گذشته نكته‏اي را كه برادرمان آقاي پرورش تذكر دادند نكته به جايي است زيرا اصول، مختلف است و روي بعضي از اصول واقعاً اختلاف نظر زياد است ولي بعضي از اصول سرراست‏تر است و رويش سريع‏تر توافق حاصل مي‏شود.
دكتر قائمي- همان‏طور كه مستحضر هستيد ديروز هم براي سرعت در كار به جناب آقاي منتظري پيشنهاد شده بود اين مسأله به رأي گذاشته شود كه فعلا نطق‏هاي قبل از دستور حذف شود و جناب آقاي منتظري فرمودند اين جلسه هم مثل گذشته ادامه يابد و براي روزهاي بعد تصميم گرفته شود. من فكر مي‏كنم وقت اتخاذ تصميم الان باشد.
نايب رئيس (بهشتي)- بسيار خوب ولي اتخاذ تصميم را به بعد از بررسي اصل 59 موكول مي‏كنيم.
6- طرح و تصويب اصل 59 (اصل هشتاد و پنجم)
نايب رئيس (بهشتي)- اصل 59 مطرح است كه قرائت مي‏كنم:
اصل 59- سمت نمايندگي قائم به شخص است و قابل واگذاري به ديگري نيست مجلس نمي‏تواند اختيار قانون‏گذاري را به شخص يا هيأتي واگذار كند، ولي در موارد ضروري مي‏تواند اختيار وضع بعضي از قوانين را به كميسيون‏هاي داخلي خود تفويض كند، در اين صورت اين قوانين در مدتي كه مجلس تعيين مي‏نمايد به صورت آزمايشي با رعايت اصل پنجاه و هفتم اجرا مي‏شود و تصويب نهايي آنها با مجلس خواهد بود.
نايب رئيس (بهشتي)- بنده براي دوستاني كه صبح نبودند اين توضيح را مي‏دهم كه وقتي مردم كسي را به عنوان نماينده انتخاب مي‏كنند وكيل مردم هست ولي وكيل در توكيل نمي‏تواند باشد يعني نمي‏تواند سمت نمايندگي را به ديگري واگذار كند بنابراين بايد خودش در قانون‏گذاري شركت كند، لهذا همه نمايندگان بايد مستقيماً در قانون‏گذاري شركت كنند پس ديگر
                        مشروح مذاكرات قانون اساسى‏جلسه‏50-32، ص: 844
اختيار قانون‏گذاري را به يك شخص يا يك هيأت واگذار كنند، كميسيون‏ها هم معمولا مسؤول بررسي و تهيه گزارش هستند نه مسؤول تصويب قانون، بنابراين حتي كميسيون‏هاي داخلي مجلس هم حق تصويب قانون را ندارند ولي گاهي لايحه‏اي يا طراحي به مجلس عرضه مي‏شود كه مناسب است براي مدت كوتاهي به طور محدود يا غير محدود به صورت آزمايشي براي مدت معين به اجرا در بيايد و مجلس طبق آن تصميم نهايي را بگيرد چون اين سابقه تجربي در زندگي اجتماعي و قانون‏گذاري وجود دارد اين است كه مي‏گوييم «ولي در موارد ضروري مجلس مي‏تواند اختيار وضع بعضي از قوانين را به كميسيون‏هاي داخلي بدهد و در اين صورت اين قوانين در مدتي كه مجلس در خود آن اختياري كه مي‏دهد بايد تعيين كند» چون گاهي بدون مدت بوده و فاجعه‏ها به بار آمده است بنابراين به صورت آزمايشي انجام مي‏شود ولي با رعايت اصل پنجاه و هفتم كه مخالف با قوانين اسلام نباشد چون يك روز هم نمي‏شود يك قانوني را اجرا كرد كه مخالف با قانون اسلام باشد و تصميم نهايي آن هم با مجلس است. اين توضيح را براي كساني كه در جلسة گروه‏ها نبودند عرض كردم. خوب در اين باره مثل اين‏كه دوستان اسم نوشته‏اند آقاي بني صدر فرمايشي داريد؟
بني صدر- مي‏خواستم بگويم در آخر سطر چهارم به جاي «شصت و شش» بايد نوشته شود «پنجاه و هفت».
نايب رئيس (بهشتي)- بلي قبلا شصت و شش بوده و حالا پنجاه و هفت شده است. آقاي خامنه‏اي بفرماييد.
خامنه‏اي- من با توجه به تمام صحبت‏هايي كه كرده‏ايد اين تفويض را كه معارض با قسمت اول است صحيح نمي‏دانم يعني بازتوكيل است و محظوري كه در مقررات آزمايشي بوده است به علت وقت كم بوده، به هر حال به هر صورتي كه باشد نبايد به كميسيون‏ها اختيار وضع قانون داده شود چون وضع قانون معنايش تصويب قانون است.
كميسيون‏ها بايد گزارشات را به مجلس بدهند و پس از تصويب مجلس آن را به طور موقت و آزمايشي به اجرا بگذارند اين چيز عادي است و مجلس آن را رسيدگي و تصويب مي‏كند نه اين‏كه دست كميسون‏ها را باز بگذاريم و كميسيون‏ها براي اولين بار در دنيا قوه مقننه هم بشوند.
نايب رئيس (بهشتي)- متشكرم البته عرض مي‏كنم اين بار اول نيست و سابقه دارد ثانياً وقتي در قانون اساسي ما اين اصل را نوشتيم وكالتي كه مردم، يعني انتخاب‏كنندگان به نمايندگان مي‏دهند در چارچوب قانون اساسي هست. بنابراين، اول اين مشكل حل مي‏شود و راجع به اين‏كه فرموديد به مجلس بياورند عنايت بفرماييد كار جلسة عمومي مجلس نبايد آن قدر سنگين شود كه رسيدگي به لوايح و طرح‏ها شش ماه يا هشت ماه به عقب بيفتد اين كار هم پرخسارت است و هم روي هم رفته امكان اين‏كه جلسة عمومي فرصت كافي براي رسيدگي به لوايح و طرح‏ها، عزل و نصب‏ها در سطح وزرا و مسائل مملكتي داشته باشد بيشتر به سود ممكلت است تا اين‏كه يك طرح آزمايشي بدون تصويب مجلس اجرا شده باشد، به نظر گروه ما اين‏طور آمده است.
خامنه‏اي- به طور مثال در مورد نظامنامة ما كه شوراي موقت به كميسيوني آزادي داده بود توجه داشتيد كه محظور پيش آمد و باعث اشكال شد.
نايب رئيس (بهشتي)- آقاي موسوي تبريزي بفرماييد.
موسوي تبريزي- اين‏كه فرموديد ملت وكيل گرفته وكيل در توكيل نيست، خوب در
                        مشروح مذاكرات قانون اساسى‏جلسه‏50-32، ص: 845
مواقع ضرور بايد وكالت باطل شود نه اين‏كه وكالت را بدهيم به كميسيون كه او اين كار را بكند، اين از نقطه نظر شرعي است و اما از نقطه نظر سياسي اگر وكلا اين اختيار را داشته باشند كه هنگام ضرورت اين اختيار را به كميسيون‏ها بدهند كه آنها دارويي را براي آزمايش تصويب بكنند، نه اين‏كه خط مشي اسلام در سياست و اقتصاد مبهم است و ابهامش هم از اين نظر است كه تا به حال روشن نشده است پس به لطايف الحيل ممكن است از اين قانون چه از نظر اقتصادي و چه از نظر سياسي سوء استفاده‏هايي بشود.
نايب رئيس (بهشتي)- متشكرم آقاي قرشي بفرماييد.
قرشي- در اينجا نوشته شده است «به شخصي يا هيأتي واگذار كند» منظور از اين شخص يا هيأت غير از نمايندگان است؟ نايب رئيس (بهشتي)- بلي البته اين از سنت‏هاي سيئه است كه مجالس مقننه گاهي اوقات مسائلي را كه حتي در حد قانون بوده است اظهار نظرش را به دولت‏ها واگذار كرده‏اند كه به شكل تصويب نامه عمل كنند، اين است كه مي‏خواهيم جلوي اين قبيل اعمال گرفته شود.
قرشي- كلمه «غير از نمايندگان» بگذاريم بهتر نيست؟
نايب رئيس (بهشتي)- آقاي دكتر آيت بفرماييد.
دكتر آيت- من معتقدم مدتي را كه كميسيون‏ها حق وضع قانون دارند بايد مشخص شود يعني بنويسيم در مدت معيني نه اين‏كه بگوييم كميسيون تا آخر دوره مي‏تواند قانون وضع بكند.
نايب رئيس (بهشتي)- خود مجلس وقتي كه مي‏خواهد به كميسيون اختيار بدهد موظف است متناسب با موضوع مدت آن را هم معين كند.
دكتر آيت- در اينجا آمده است ولي مدتي كه كميسيون حق قانون‏گذاري دارد ذكر نشده است مثلا بايد ذكر شود كه شش ماه يا دو ماه حق اين كار را دارد نه تا آخر دوره.
نايب رئيس (بهشتي)- كم لطفي مي‏فرماييد. عنايت بفرماييد ما مي‏گوييم كميسيون بايد در هر موردي مجوز بگيرد مثلا مي‏گويند در اين مورد حق داري تصميمي بگيري ولي محدود، پس مورد دارد و كلي نيست و بايد مشخص شود.
دكتر آيت- پس موردش بايد مشخص شود.
نايب رئيس (بهشتي)- آقاي فوزي بفرماييد.
فوزي- در حكم قانون يا حكم شرع قلت و كثرت تأثيري ندارد، همچنين وكيل حق توكيل ندارد فرِقي نمي‏كند كه براي يك دفعه باشد يا براي صد دفعه و اما اين‏كه آقاي دكتر بهشتي فرمودند كه در چارچوب قانون اساسي مردم به وكلا رأي داده‏اند اين حرف صحيح نيست زيرا صدي نود مردم از قانون اساسي اطلاعي ندارند.
نايب رئيس (بهشتي)- متشكرم، البته وظيفه وكلا است كه وقتي نطق انتخاباتي مي‏كنند لااقل اين قسمتهاي قانون اساسي را كه حساس است به موكلين‏شان بگويند. آقاي فاتحي بفرماييد.
فاتحي- در موارد ضروري كه اختيار تصويب بعضي از قوانين به بعضي از كميسيون‏ها داده مي‏شود اگر مجلس رسميت داشت و شوراي نگهبان بررسي مي‏كرد كه قوانين مطابق با شرع باشد اشكالي نداشت اما چون احتمال دارد كه از نظر شوراي نگهبان نگذرد، لذا قيد «با تاييد شوراي نگهبان» در اينجا بيايد بهتر است.
نايب رئيس (بهشتي)- نوشته‏ايم با رعايت اصل پنجاه و هفتم كه اگر اصل پنجاه و هفتم را
                        مشروح مذاكرات قانون اساسى‏جلسه‏50-32، ص: 846
بخوانيد اين مطلب آنجا هست. آقاي بني صدر بفرماييد.
بني صدر- اين‏كه ايشان فرمودند براي اولين بار در دنيا ما اين كار را كرده‏ايم اين‏طور نيست در قوانين ديگر دنيا حتي به قوة مجريه اختيارات فوقِ العاده‏اي داده‏اند كه اصل شانزدهم قانون اساسي فرانسه كه مربوط به اختيارات رئيس جمهور است نمونه آن است. (يكي از نمايندگان- به كميسيون كسي اختيار نداده است.) حالا ما آمده‏ايم اختياراتي را از قوة مجريه گرفته‏ايم و داده‏ايم به مجلس كه تالي فاسدش خيلي كمتر باشد والا بايد مي‏داديم به مقام ديگري كه آن وقت هر چه را تصويب مي‏كرد به اجرا مي‏گذاشت.
نايب رئيس (بهشتي)- آقاي سبحاني بفرماييد.
سبحاني- اين‏كه اختيار وضع قوانين را به كميسيون‏ها بدهيم و اين وكيل در توكيل نيست تا با صدر اين اصل منافات پيدا كند اين از قبيل كار تصويبي است گاهي وكيل كار مباشري دارد گاهي كار تصويبي دارد و گاهي كميسيون‏ها را متخصص‏تر و واردتر مي‏بينيم و به آنها اختيار مي‏دهيم تا خودشان هم نظارت بكنند.
نايب رئيس (بهشتي)- مشابه اصطلاحي نداريم بيرون خدمتتان توضيح مي‏دهيم كه اين هم مصداق آن است ولي محدود است.
سبحاني- وكيل در توكيل نيست از اول جناب‏عالي چنين معنا كرديد كه همه خيال كردند وكيل در توكيل است، اين از قبيل كارهاي تصويبي است. وكيل در توكيل يعني به كسي مي‏گويند كه تو وكيل هستي، خداحافظ.
نايب رئيس (بهشتي)- آقاي سبحاني حالا كه اصرار داريد توضيحش را گوش بدهيد. (نمايندگان- احتياج به توضيح ندارد رأي بگيريد.) آقايان مي‏گويند توضيح اين را بنده بيرون خدمتتان عرض مي‏كنم پس اجازه بفرماييد من متن را براي اعلام رأي مي‏خوانم:
اصل 59 (اصل هشتاد و پنجم)- سمت نمايندگي قائم به شخص است و قابل واگذاري به ديگري نيست مجلس نمي‏تواند اختيار قانون‏گذاري را به شخص يا هيأتي واگذار كند ولي در موارد ضروري مي‏تواند اختيار وضع بعضي از قوانين را به كميسيون‏هاي داخلي خود تفويض كند در اين صورت اين قوانين در مدتي كه مجلس تعيين مي‏نمايد.
به صورت آزمايشي با رعايت اصل 57 اجرا مي‏شود و تصويب نهايي آنها با مجلس خواهد بود (اخذ رأي به عمل آمد و نتيجه آن به شرح زير اعلام شد) نايب رئيس (بهشتي)- نمايندگان حاضر در جلسه شصت و هفت نفر، آراء موجود در گلدان شصت و هشت رأي، يك رأي باطل شد، موافقين 52 نفر، مخالف دو نفر و ممتنع سيزده نفر، بنابراين تصويب شد، تكبير. (حضار سه مرتبه تكبير گفتند)
7- طرح و تصويب اصل 62 (اصل هفتاد و پنجم)
نايب رئيس (بهشتي)- اصل بعدي را مي‏خوانم اين اصل را صبح از گروه هفت نفري منتخب، به جلسه مشترك گروه‏ها فرستادند و در آنجا بدون تغيير، مورد تأييد قرار گرفته است بنابراين به نظر مي‏رسد اشكالي نداشته باشد و اصل 62 مي‏شود كه مي‏خوانم:
اصل 62 (اصل هفتاد و پنجم)- طرح‏هاي قانوني و پيشنهادها و اصلاحاتي كه نمايندگان‏
                        مشروح مذاكرات قانون اساسى‏جلسه‏50-32، ص: 847
در خصوص لوايح قانوني عنوان مي‏كنند و به تقليل درآمد عمومي يا افزايش هزينه‏هاي عمومي مي‏انجامد در صورتي قابل طرح در مجلس است كه در آن طريق جبران كاهش درآمد يا تأمين هزينه جديد نيز معلوم شده باشد. اين توضيح براي دوستاني كه نبوده‏اند داده مي‏شود چون آن كسي كه به صورت روزانه و مستمر با مسائل درآمد و هزينه سر و كار دارد بنابراين اگر قوه مقننه مي‏خواهد به قوه مجريه پيشنهادي بدهد كه مستلزم اين است كه بايد هزينه‏ها را بالا ببرد يا درآمدي را كم بكند بايد به او بگويد كه جاي خالي را از كجا پر كند و نمي‏توانند بگويند ما تصويب كرديم حالا خودت جايش را پيدا كن، اين قابل عمل نيست. خوب، اگر روشن است و مطلبي نيست رأي بگيريم. (نمايندگان- روشن است) پس به همين صورتي كه خوانده شد رأي مي‏گيريم گلدان‏ها را براي گرفتن رأي ببريد. (اخذ رأي به عمل آمد و نتيجه آن به شرح زير اعلام شد)
نايب رئيس (بهشتي)- نمايندگان حاضر هنگام اخذ رأي شصت و شش نفر، تعداد كل آراء شصت و شش رأي. موافق پنجاه و هشت نفر، مخالف سه نفر، ممتنع پنج نفر، بنابراين تصويب شد. تكبير (حضار سه مرتبه تكبير گفتند)
8- طرح و تصويب اصل 63 (اصل هفتاد و ششم)
نايب رئيس (بهشتي)- اصل 63 يك اصل بسيار كوتاه است كه در گروه هفت نفري تهيه شده است و به جلسه مشترك گروه‏ها فرستاده شده است و بررسي و يادداشت كرده‏اند كه بدون تغيير تصويب شد و مي‏خوانم:
اصل 63 (اصل هفتاد و ششم)- مجلس شوراي ملي حق تحقيق و تفحص در هر يك از امور كشور را دارد. ديگر دوران اين‏كه به نمايندگان بگويند به شما مربوط نيست سپري شده است نسبت به اين اصل نظري هست؟ (اظهاري شد) پس رأي مي‏گيريم. (اخذ رأي به عمل آمد و نتيجه آن به شرح زير اعلام شد) نايب رئيس (بهشتي)- عده حاضر در جلسه هنگام اخذ رأي شصت و شش نفر، تعداد كل آراء شصت و شش رأي. موافق شصت و پنج نفر، مخالف هيچ و ممتنع يك نفر، بنابراين تصويب شد تكبير. (حضار سه مرتبه تكبير گفتند)
9- صورت اسامي غايبين و ديرآمدگان جلسة قبل‏
نايب رئيس (بهشتي)- اجازه بفرماييد اول صورت اسامي غايبين و ديرآمدگان را قرائت كنم بعد راجع به نطق قبل از دستور تصميم بگيريم.
بني صدر- به اين‏كه اسم بنده جزو ديرآمدگان است اعتراض دارم زيرا ما را به يك كار ديگري مشغول مي‏كنيد آن وقت اينجا جزو ديرآمدگان اسم بنده را هم قرائت مي‏فرماييد.
نايب رئيس (بهشتي)- غايبين عصر چهارشنبه آقايان: مهندس سحابي، حائري، نوربخش، هاشمي‏نژاد.
ديرآمدگان آقايان: باهنر سي و چهار دقيقه، بني صدر چهل و پنج دقيقه، كه اين آقايان در جلسه ديگري كه قرار بوده است در همان موقع تشكيل شود شركت داشته‏اند، بهشتي سي و
                        مشروح مذاكرات قانون اساسى‏جلسه‏50-32، ص: 848
هشت دقيقه كه بنده ديروز و پريروز به علت كسالت نتوانستم به موقع بيايم، خادمي پنجاه دقيقه، خامنه‏اي هفده دقيقه، رحماني هفده دقيقه، فوزي سي و سه دقيقه، مراغه‏اي پنجاه دقيقه، مرادزهي چهل و سه دقيقه، يزدي سي دقيقه. آقاي منتظري هم آخر جلسه به علت كسالت يك ساعت زودتر رفتند. (منتظري- يك ساعت نبود) بلي كمتر از يك ساعت، اما راجع به مسألة نطق قبل از دستور ما يك روز و نصفي آن موقعي كه گروه مسؤول تهيه آيين نامه بودند، به دوستان مجال داديم كه نطق‏هاي قبل از دستور پي در پي داشته باشند و اين نگراني را داشتيم كه به تنگنايي وقت بر مي‏خوريم با توجه به ضيق وقت اجازه بدهيد كه نطق قبل از دستور را نداشته باشيم مگر اين‏كه واقعاً ضرورتي ايجاب بكند و اين ضرورت لااقل به تصويب هيأت رئيسه هم برسد و يا اكثريت آراء هيأت رئيسه باشد. (كرمي- با تصويب شوراي نگهبان باشد.) بنابراين اگر مسأله‏اي پيش بيايد هم زمينه‏هاي ضروري از بين نمي‏رود و هم تا آنجا كه ميسر است وقت كافي براي رسيدگي به اصول بيشتري داريم اگر با اين نظر موافق هستيد بفرماييد، آقاي حجتي كرماني بفرماييد.
حجتي كرماني- من آن‏چه را كه درباره خودم مي‏خواهم عرض بكنم اين است كه بايد به من وقت بدهيد چون من هم وقت گرفته بودم كه وقت من گرفته شد و به من نرسيد من حقي دارم و ديگران هم بايد از حق خودشان دفاع بكنند.
نايب رئيس (بهشتي)- آقاي بشارت بفرماييد.
بشارت- چگونه مي‏شود آقاياني كه نطق‏شان را كرده‏ايد بيايند براي ما تكليف روشن بكنند كه آيا نطق قبل از دستور باشد يا نباشد پس آنهايي كه نطق كرده‏اند بروند كنار و آنهايي كه نكرده‏اند رأي مخالف و يا موافقشان مؤثر باشد.
نايب رئيس (بهشتي)- بنابراين صبح شنبه صورت اسامي دوستان را جدا مي‏كنيم بعد از دوستاني كه رطب خورده نيستند درباره رطب نظر خواهي مي‏كنيم.
سبحاني- ديروز عصر يك اعتراضي راجع به مجلس خبرگان آوردند اينجا و پخش كردند لابد جناب‏عالي هم ديديد و اطلاعات هم آن را چاپ كرده بايد جواب اين به صورت روشن داده شود جناب آقاي منتظري دو كلمه فرمودند و ديگر مجالي براي سايرين نماند. اين ضرورت‏ها الان هست و اگر بخواهيد در اين روزنه را ببنديد كه صحيح نيست.
نايب رئيس (بهشتي)- اگر آقايان موافقيد مدتش را هشت دقيقه كنيم. (دكتر آيت- كم است.) آقاي قائمي بفرماييد.
دكتر قائمي- چون بنده اين پيشنهاد را كرده‏ام اجازه بفرماييد عرض كنم يك وقت است كه همان‏طور كه جناب آقاي سبحاني فرمودند بحثي است كه در روزنامه چاپ مي‏شود و يا به صورت جزوه منتشر مي‏كنند اين را بايد مجلس جواب بدهد نه بندهاي كه از قبل يك سري مطالب را مثلا در زمينة تربيت يا مسائل ديگر تهيه كرده‏ام بحث كنم معلوم نيست كه نماينده‏اي كه مي‏خواهد تشريف بياورد اينجا نطق قبل از دستور بكند به آن سؤالات بتواند پاسخ بدهد بلكه بايد هيأت رئيسه مجلس يا گروهي كه منتخب هيأت رئيسه است بيايند جواب بدهند. بنابراين اگر بنا است بحثي در پاسخ به روزنامه يا راديو بشود مجلس بايد تصميم بگيرد نه آن كسي كه مي‏خواهد نطق قبل از دستور بكند.
نايب رئيس (بهشتي)- آقاي مويد شهزادي بفرماييد.
مويد شهزادي- ديگر اسم نويسي نكنيد يا اگر اسم نويسي كرديد بايد آقايان روي نوبت‏
                        مشروح مذاكرات قانون اساسى‏جلسه‏50-32، ص: 849
صحبت كنند.
نايب رئيس (بهشتي)- آقاي رشيديان بفرماييد.
رشيديان- اولًا اين مسأله مربوط مي‏شود به تمام نمايندگان و تمام ملت ايران و چه بسا باشند افرادي در مجلس كه روي ايراداتي كه به مجلس خبرگان گرفته‏اند تحقيق كرده‏اند و بتوانند به موقع محققانه جواب بدهند كه در آن موقع به علت موقعيت خاصي كه يكي از آقايان در هيأت رييسه دارد نمي‏تواند جواب بدهد يا ايراد روي شخص او هست و از نظر ادبي و انساني مي‏خواهد يك قدري تحمل نشان بدهد در اينجا هر فردي بايد بتواند نظر خودش را بگويد چون بنا شده است كه ما ساعت سه بياييم ولي آقايان ساعت سه و ده دقيقه مي‏آيند. من پيشنهاد مي‏كنم كه قبل از رسميت جلسه يعني همان ساعت سه كه آمديم آن شخص صحبت كند و مطالبش از طريق راديو هم پخش مي‏شود، و اين را هم بگويم كه بسياري از مسائل را ما به علتي در ركود گذاشتيم در حالي كه پيشنهاد شد و تصويب هم شد كه در موردش بحث و گفتگو شود ولي متأسفانه در پردة ابهام مانده است حالا شايعه درست مي‏كنند كه مجلس خبرگان چنين و چنان است، در حالي كه خود ملت خبر ندارد، اما كاسه‏هاي از آش داغ‏تر، آنهايي كه نفوذي در توده مردم ندارند يعني ورشكستگان سياسي، آنهايي كه خودشان را سياست كار مي‏دانستند قيم مردم شده‏اند پس بايد به آنها پاسخ منطقي داده شود زيرا مردم حامي مجلس خبرگان هستند مگر ما مردم را مجبور كرديم كه به ما رأي بدهند؟ اين خود مردم بودند كه به ما رأي دادند. بنابراين به عقيدة بنده بايد به اين مطالب پاسخ كافي داده شود.
نايب رئيس (بهشتي)- پيشنهاد آقاي رشيديان، پيشنهاد معقول و خوبي است و به وقت ما به طور معمول هم هيچ ضرر نمي‏زند اتفاقاً همان‏طور كه آقايان در قانون اساسي قبلي هم ملاحظه فرموديد براي شروع مذاكرات حد نصابي تعيين نشده بود. حالا ما براي اين‏كه مذاكرات مربوط به قانون اساسي پيش از اين‏كه عده نمايندگان به حد نصاب رسيد شروع شود خواستيم كه با نظر آقايان نطق قبل از دستور ساعت سه با هر تعداد نماينده‏اي كه اينجا هستند شروع شود و در آن چند دقيقه‏اي كه عده نمايندگان كامل مي‏شود هم وقت از بين نرفته و هم كاري انجام شده است. موافقين با اين نظر كه نطق قبل از دستور با آغاز جلسه شروع بشود بدون اين‏كه حد نصاب باشد دست بلند كنند. (اكثريت دست بلند كردند) تصويب شد.
طاهري اصفهاني- مي‏فرماييد نطق قبل از دستور ساعت سه با هر عده‏اي كه حاضر بودند شروع شود امروز آقايان مي‏دانند كه سر ساعت سه نطق قبل از دستور شروع مي‏شود ولي يك ربع يا ده دقيقه يا بيست دقيقه دير مي‏آيند و عده‏اي كه سر ساعت حاضر مي‏شوند دو نفر يا سه نفر خواهند بود.
10- پايان جلسه‏
نايب رئيس (بهشتي)- خير تأخيرها از همان ساعت سه حساب مي‏شود. جلسه ختم مي‏شود.
 (جلسه ساعت دوازده و هفت دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 851
                        جلسه سي و سوم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده و پنج دقيقه روز پنجم مهرماه 1358 هجري شمسي برابر با پنجم ذيقعده 1399 هجري قمري به رياست آقاي دكتر سيدمحمد حسيني بهشتي (نايب رئيس) تشكيل شد.
فهرست مطالب 1- بيانات قبل از دستور آقاي ناصر مكارم شيرازي 2- طرح اصل 64 3- طرح اصل 65 4- طرح اصل 66 5- طرح و تصويب اصل 67 (اصل هشتادم) 6- طرح اصل 68 7- پايان جلسه‏
دبير خانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 853
1- بيانات قبل از دستور آقاي ناصر مكارم شيرازي‏
نايب رئيس (بهشتي)- بسم الله الرحمن الرحيم. نطق قبل از دستور را شروع مي‏كنيم آقاي مكارم بفرماييد.
مكارم شيرازي- بسم الله الرحمن الرحيم. همان‏طوري كه همه آقايان مسبوِق هستند اخيراً در گوشه و كنار مملكت زمزمه‏هايي برخلاف مجلس خبرگان شروع شده است و كتابچه‏اي هم در اين زمينه انتشار پيدا كرده كه به دست آقايان هم رسيده است، البته در آنجا بحث‏هايي شده كه مربوط به مجلس خبرگان نيست، مربوط به دادگاه‏هاي ويژه و امثال آن است كه بنده وارد آن بحث‏ها نمي‏شوم، ولي يك ايرادهايي هم به مجلس خبرگان گرفته شده است و از آنجايي كه اين نطق‏هاي قبل از دستور براي همين قرار داده شده و يكي از هدف‏هايش اين است كه گاهي اين مسائلي كه پيش مي‏آيد درباره آن صحبت بشود. ملاحظه فرموده‏ايد كه نوشته‏اند مجلس خبرگان از مسير اصليش منحرف شده، وقتي ذيل اين عنوان را مطالعه مي‏كنيم دو سه مطلب بيشتر نيست و اين دو سه مطلب را بهتر است رويش تجزيه و تحليل كنيم. يكي از مسائلي كه تحت اين عنوان كرده نوشته‏اند اين است كه چرا مجلس خبرگان در قانون اساسي اصول اعتقادي اسلام را عنوان كرده و در آنجا آورده است وديگر اين‏كه چرا تكيه روي مسائل اسلام و احكام اسلامي مي‏كند، احكام اسلامي را همه قبول دارند كسي نيست كه مخالف آن باشد بنابراين نيازي ندارد در قانون اساسي روي آن تاكيد بشود و سومين مطلبي كه در آنجا تكيه بر آن كرده‏اند اين است كه در قانون اساسي بايد نيازهاي زمان و مكان در نظر گرفته شود و بايد اصولي تنظيم شود كه شايستة يك ملت مترقي بوده باشد و مجلس خبرگان اين مسائل را تأمين نكرده است. من عين سخنان آنان را نقل كردم تا بتوانيم بي‏طرفانه درباره اين مسائل قضاوت كنيم. در جواب اين‏گونه سخنان بايد گفت اولا آنهايي كه اين مسائل را مي‏نويسند و پخش مي‏كنند آيا مصوبات مجلس خبرگان را تا اينجا بررسي كرده‏اند؟ با آينده‏اش كاري ندارم، شما را به خدا قسم اصولي را كه تاكنون در قانون اساسي در مجلس خبرگان تصويب شده است با اعلاميه حقوقِ بشر، با قانون‏هاي اساسي به اصطلاح ممالك مترقي جهان مقايسه كنيد، ببينيد كه چه چيز در آنجا هست كه به صورت اكمل در همين مقدار مواردي كه تاكنون تصويب شده است وجود ندارد. شماآقايان در جريان بوديد و من به عنوان يادآوري عرض مي‏كنم و براي اين‏كه كساني كه سخنان ما را مي‏شنوند آنها هم توجه به اين مسائل پيدا بكنند، از جمله مسائلي كه در اين چند روز در اين مجلس تصويب كرديم، ده مسأله مهم بود كه عالي‏ترين تجليات يك قانون مترقي و شامل تمام نيازمندي‏هاي يك جامعة آزاد و آباد و مستقل و مرفه و باايمان در آن منعكس بود. من فهرست‏وار به اصولي كه تصويب شده است اشاره مي‏كنم: ما در اصل چهارم حاكميت ملي تصويب كرده‏ايم و مطابق آن، حكومت از آن خداست و از طرف خداوند به دست‏
                        مشروح مذاكرات قانون اساسى‏جلسه‏50-32، ص: 854
مردم سپرده شده و همة مردم در تعيين سرنوشت خودشان بايد شركت داشته باشند، و هيچ گروه و يا هيچ فرد نمي‏تواند اين حق الهي مسلم، يعني حق حاكميت ملي را به خودش تخصيص بدهد و يا در مسير شخص يا گروهي در آورد، آيا در قانون اساسي كشورهاي ديگر از اين برتر پيش‏بيني شده است؟ در اصل بيست و پنج وحدت و مساوات اقوام و مبارزه با هرگونه نژاد پرستي پيش‏بيني و تصويب شد. در اصل بيست و شش مسأله تفتيش عقايد با صراحت ممنوع شده و هيچ كس به صرف داشتن عقيده‏اي مجازات نخواهد شد و مورد مؤاخذه و پرسش قرار نخواهد گرفت. در اصل بيست و هشتم هرگونه سانسور، بازرسي، ضبط، افشاء در نامه‏ها و در مكالمات تلفني، در تلگراف‏ها و در همه اينها به حكم قانون اساسي ممنوع شناخته شده در اصل سي احزاب و جمعيت‏ها همه آزاد معرفي شده‏اند، منتها چون نظام، نظام جمهوري اسلامي است بايد در چارچوبة مسائلي كه با جمهوري اسلامي سازگاري داشته باشد و با آن تضاد به وجود نياورد، باشد يعني به تعبير ديگر توطئه‏اي بر ضد نظام نباشد والا بقية مسائل آزاد شمرده شده است. آن تأمين اجتماعي كه در اصل سي و سه پيش‏بيني شده و به تصويب رسيده است شايد وسيع‏ترين نوع تأمين اجتماعي باشد كه در مترقي‏ترين قوانين دنيا پيش‏بيني شده است، از نظر پيري واز كار افتادگي افراد بي‏سرپرست و افراد وامانده، كودكان و خلاصه هرگونه نياز اجتماعي در جامعه بوده باشد كه به نحوي از انحاء گروهي يا فردي احتياج به حمايت داشته باشد، در اين مساله تأمين اجتماعي در اصل سي و سه پيش‏بيني شده است. در مسأله آزادي تا آن اندازه تاكيد شده است كه ديروز اين اصل تصويب شد كه حتي آقايان سختگيري كردند كه ظرف بيست و چهار ساعت هر كسي دستگير مي‏شود فورا بايد در همان جا برايش اعلام كنند چرا دستگير شدي و در مدت بيست و چهار ساعت پرونده‏اش را تحويل دادگاه بدهند و بلافاصله دادگاه تشكيل بشود، حالا بفرماييد ببينيم قانون مترقي در دنيا كه شما دم از آن مي‏زنيد آيا حقوقِ انسان رابيش از اين پيش‏بيني كرده است كه هر كس را دستگير مي‏كنند فورا علت دستگيريش را به او بگويند و در عرض بيست و چهار ساعت پرونده‏اش به دادگاه صالحه داده شود تا فوراً مقدمات محاكمه عادلانه فراهم شود، منظورتان از آن قانون مترقي چيست؟ آيا بهتر از اين است؟ اين مسأله‏اي است كه در اصل چهل و يك تصويب شد و از مجلس خبرگان گذشت. مسألة شكنجه كه هنوز در دنيا سر و صدايش همه جا را گرفته، هرگونه شكنجه ممنوع شمرده شد و به هيچ وجه اجازه داده نشد، حتي ملاحظه كرديد كه يكي از برادرانمان گفت كه ممكن است مسأله بسيار مهمي باشد و با يك سيلي زدن طرف اعتراف بكند اين مقدارش را بايد به قانون اجازه بدهيم، با اين‏كه اين مسأله‏اي بود كه در خور مطالعه بود ولي باز براي محكم كاري و اين‏كه هيچ‏گونه سوء استفاده نشود، در اين قانون هيچ‏گونه استثنايي قائل نشديم و گفتيم شكنجه، مطلقاً ممنوع است حتي اگر مهم‏ترين اسرار با يك سيلي زدن فاش بشود، جايز نيست، حالا بفرماييد ببينيم در كجاي دنيا قانون‏هاي مترقي‏تر از اين قانون پيش‏بيني شده است؟ در مساله داشتن مسكن، آن قدر سنگين خواهد شد، حتي تنها به خانواده تاكيد نشد بلكه فرد هم نوشته شده كه اگر يك فرد هم بدون خانواده باشد حق دارد مسكن مناسبي داشته باشد و دولت موظف است زمينه رفع اين نياز اجتماعي را فراهم كند و اين در اصل چهل و پنج پيش‏بيني شد و بالاخره در اصل چهل و ششم مسالة آموزش و پرورش رايگان تا پايان دورة متوسطه، به كشورهاي اروپايي و ديگر دنيا برويد،
                        مشروح مذاكرات قانون اساسى‏جلسه‏50-32، ص: 855
تعليمات رايگان آنها را ملاحظه بكنيد و ببينيد آيا براي همه بيش از پايان متوسطه پيش‏بيني شده است؟ و تازه در دوره عالي هم تا سر حد خودكفايي آن‏هم به طور رايگان مسأله تحصيلات براي مردم پيش‏بيني شده است؟ بنده دلم مي‏خواهد آنهايي كه اين حرف‏ها را مي‏زنند بيايند به جاي شعار دادن و به جاي اين‏كه سر بي‏صاحب را بتراشند قوانيني كه خودشان معتقد هستند مترقي است، از كشورهاي مترقي دنيا بياورند و بنشينند بگذارند در كنار اين قوانين كه تا حالا تصويب شده و مقايسه بكنند ببينيم اين برنامه‏ها چه چيز كمتر دارد، اگر بيشتر از آن نباشد، كجاي آن كمتر است نبايد انسان بي‏انصافي كند، نبايد انسان زحمات گروهي را كه شب و روز براي تنظيم يك قانون اساسي مترقي در ساية اسلام و ايمان زحمت مي‏كشند ناديده بگيرد. تنها چيزي كه اينها داشتند اين است كه كه مي‏گويند چرا اصول اسلام را اينجا گنجانده‏ايد، جواب اين سؤال معلوم است، ما نمايندگان مردم هستيم، همان مردمي كه نود و هشت و دو دهم درصدشان به جمهوري اسلامي رأي دادند و از ما مي‏خواهند كه قانوني تنظيم كنيم بر اساس جمهوري اسلامي جمهوري اسلامي از دو كلمه تركيب شده، جمهوري و اسلامي، جنبه‏هاي مردمي و جنبه‏هاي اسلامي، اگر مااين اصول را پايه قرار ندهيم، جمهوري اسلامي جنبه دكور و تشريفات پيدا مي‏كند. بنابراين، اين اصول پايه است و بعد حقوقي كه در آن سرچشمه گرفته شده است ما مترقي‏ترين قوانين را در اسلام داريم. آيا اين حقوقِ ملت كه بر اساس اين اصول در قانون اساسي كه تاكنون پيشنهاد شده است آيا يك سلسله اصولي مترقي، پاسخگو به تمام نيازهاي فرد و جامعه نيست؟ آيا اگر با نظام‏هاي طاغوتي سابق مقايسه كنيم از زمين تا آسمان فاصله ندارد؟ شما مثل اين‏كه مي‏خواهيد سر بسته كلاهي سر بعضي از مردم بگذاريد، مي‏گوييد كه آقا اصول اسلام را مسلما همه قبول دارند نمي‏خواهد بنويسد. اگر همه قبول دارند چرا ننويسيم؟ اگر نظام جمهوري اسلامي است شتر سواري دولادولا نمي‏شود، بگوييم كه اينها چيزي را تنظيم بكنند كه اسلام در آن نباشد. پس اسلام نوشته شده و تمام حقوقِ هم نوشته شده است. چون وقت محدود است يك جملة ديگري را هم عرض مي‏كنم و فكر مي‏كنم مسأله مهمي كه اينها را ناراحت ساخته مسأله ولايت فقيه است. برادران و خواهران، كساني كه سخنان مرا مي‏شنويد، فرض مي‏كنم درباره ولايت فقيه يك اصل كلي سر بسته نوشته شده است شما اجازه بدهيد شرح اين مسأله به زودي خواهد آمد و آن وقت تصديق مي‏كنيد كه تضادي در قانون نيست. مسأله ديكتاتوري مطرح نيست، نقض حاكميت ملي نيست، چيزي است كه در اراده مردم مي‏جوشد و در مسير منافع مردم است. شما يك اصل كلي را بگيريد و رويش قضاوت كنيد بدون اين‏كه شرحش را بدانيد، اين خلاف هر برنامه و مبنا و منطقي است آن‏چه تسويه به آن شده است كه جاي دغدغه‏اي نيست و آن‏چه هم كلي گفته شده است شرحش در آينده خواهد آمد. بايد عرض كنم كه افرادي هستند كه ناراحتي از جاهاي ديگري دارند، منتها آنها را نمي‏توانند صريحا اظهار بكنند. اخيرا شروع كرده‏اند به حمله كردن به مجلس خبرگان. مجلس خبرگان ان شاء الله در آيندة نزديك برنامه‏اش تمام مي‏شود و نتيجه كارش را در معرض قضاوت و افكار عمومي مي‏گذارد و آن وقت ملت ايران تصديق خواهند كرد كه يك قانون شايسته و متناسب با نياز و مترقي و جامع براي او تهيه شده است.
اين به طور خلاصه بود كه عرض كردم. والسلام عليكم و رحمة الله و بركاته.
نايب رئيس (بهشتي)- آقاي حجتي پنج دقيقه وقت خواسته‏اند راجع به مطلبي كه مربوط به خودشان‏
                        مشروح مذاكرات قانون اساسى‏جلسه‏50-32، ص: 856
هست صحبت بكنند حالا آقاي حجتي اگر فكر مي‏كنيد در اين پنج دقيقه مي‏توانيد مطالبتان را ايراد كنيد بفرماييد. (حجتي- پنج دقيقه كافي نيست.)
2- طرح اصل 64
نايب رئيس (بهشتي)- پس موكول مي‏كنيم به يك نطق قبل از دستور، بنابراين وارد دستور مي‏شويم، اصل شصت و چهار مطرح است كه آن را قرائت مي‏كنم:
اصل 64- بناها و اموال دولتي كه جنبه نفائس ملي دارد قابل انتقال به غير نيست مگر به تصويب مجلس شوراي ملي.
نايب رئيس (بهشتي)- اگر در اين زمينه سوالي هست بفرماييد.
اشراقي- سؤال من اين است كه «مگر به تصويب مجلس شوراي ملي» را حذف بكنند چون اين‏گونه اموال غيرقابل انتقال است و جزو نفائس مملكت است. ممكن است بعضي از افراد مجلس شورا را گول بزنند و به يك ترتيبي اين اموال را دست به دست كنند. طوري بكنيد كه اين‏گونه اموال غير قابل انتقال باشد.
نايب رئيس (بهشتي)- از نظر كلي همين كه مي‏فرماييد صحيح است و من هم به عنوان نظر گروه عرض مي‏كنم نه به عنوان مسؤول اداره جلسه. از نظر كلي همين‏طور است و جامعه بايد بكوشد تا نفائس مليش را نگه دارد، اما به صورت استثنايي گاهي پيش مي‏آيد كه يكي از نفائس ملي ما بايد در يك گوشة ديگر دنيا هم باشد تا معرف فرهنگ ما باشد، آن طرف را هم بايد مورد توجه قرار بدهيم اينها براي موارد استثنايي است. مي‏گوييم مجلس شوراي ملي كه نمايندگان ملت در آنجا هستند ببينند فرستادن يكي از نفائس نمونه كوچك ملي ما كه چه بسا ده نمونه ديگرش هم در كشور هست و نمونه منحصر به فرد نيست، با رعايت تمام اين جنبه‏ها اگر يكي از اين نمونه‏ها را تصويب كردند كه در فلان موزه دنيا بفرستند تا معرف فرهنگ‏مان باشد، جايي كه معرف فرهنگ‏هاي ديگر هم هست.
اشراقي- پس منظور از انتقال اين است كه ببرند در جاهاي ديگر و گاهگاهي نمايش بدهند و به معناي فروختن نباشد؟ نايب رئيس (بهشتي)- نه فرضا اهداء كنند چيزي را كه ما ده نمونه از آن داريم، يكي از اين نمونه‏ها را اهداء كنند به يكي از موزه‏هاي معروف دنيا تا آنجا معرف و نمونه‏اي از فرهنگ‏مان باشد اينها را ملت هم از نظر كلي مي‏پذيرد، فقط نكته اين است كه به تاراج ندهند. آن چيزي كه ذهن همه را مشغول مي‏كند اين است كه مبادا اينها را به تاراج بدهند. خوب اين را همه‏مان موافقيم كه به تاراج ندهند، منتها همين‏طور كه ما اينجا نمايندگان ملت هستيم و تا اين اندازه دقت مي‏كنيم كه نمونه‏اش هم به تاراج نرود، ان شاء الله نمايندگان بعدي هم همين دقت را خواهند كرد. آقاي اكرمي فرمايشي داريد بفرماييد.
اكرمي- اين قابل انتقال كه شما مي‏فرماييد به ذهن من نمي‏رسد.
فاتحي- اصولا هر كشوري موزه‏اي دارد و نفائسش را در موزه كشور خودش قرار مي‏دهد و كشورهاي خارج افرادش اگر بخواهند آثار باستاني و نفائس آن كشور را ببينند موظف هستند كه به آن كشور مسافرت بكنند و اين الزام نمي‏كند به اين‏كه اجازه بدهيم نفائس ملي از كشور خارج بشود و در كشور ديگري در معرض ديد مردم قرار بگيرد و بنده در اين زمينه پيشنهادي دارم كه تقديم مي‏كنم.
                        مشروح مذاكرات قانون اساسى‏جلسه‏50-32، ص: 857
نايب رئيس (بهشتي)- پيشنهادتان را لطف بفرماييد. عرض شد هيچ وقت چيزهاي منحصر به فرد را در اختيار آنها نمي‏گذارند، اينها چيزهايي است كه نمونه‏هاي متعددي دارد و اگر يك نمونه از اين نفائس در آنجا باشد فكر مي‏كنم مانعي نداشته باشد آقاي ضيائي بفرماييد.
دكتر ضيائي- بناهاي تاريخي در اين اصل حذف شده و مشتركات عمومي كه در پيش نويس بود آن‏هم نيست. اموال غير منقول دولتي و تپه‏ها و بعضي از جاهايي كه حفاري بشود كرد مثل رودبار يا بعضي جاها كه نفائسي در آن وجود دارد، آن وقت تكليف اينها در اين مواد قانوني در هيچ جا پيش‏بيني نشده است.
نايب رئيس (بهشتي)- متشكرم اينها چيزهايي است كه قانون عادي معين مي‏كند. آقايان انتظار نداشته باشيد كه در اين قانون اساسي يكايك مسائل عينا معين بشود، الان كه دارم خدمتتان صحبت مي‏كنم بر طبق لايحه قانوني مصوبه شوراي انقلاب تكليف همة اينها مشخص شده يعني الان قانوني وجود دارد كه جلوي همه اينها را مي‏گيرد و بعدا هم مجلس شوراي ملي در اين زمينه بايد قوانين عادي را بگذارند تا دخل و تصرف در آنها برحسب تغيير شرايط آسان باشد. قانون اساسي بايد آنجاهايي كه سد كامل مي‏شود آنجا را مشخص كند. فقط نسبت به اين ذيل بنويسيم: «قابل انتقال به غير نيست مگر با تصويب مجلس شوراي ملي آن‏هم در مورد اشيايي كه منحصر به فرد نباشد» كه در اين زمينه دست را اينجا بسته باشيد.
سبحاني- من پيشنهاد مي‏كنم همان‏طور كه در بعضي از موارد سه چهارم نمايندگان را شرط مي‏كنيد اينجا هم سه چهارم ذكر بشود. با تصويب اكثريت نباشد بلكه با سه چهارم نمايندگان مجلس شوراي ملي باشد.
نايب رئيس (بهشتي)- سه چهارم خيلي زياد است اقلا دو سوم باشد. البته اگر بخواهيم جلو چيزهايي را بگيريم جايش همين جاست. يكي از دو چيز را اينجا مي‏شود گذاشت يا رأي را ببريم بالا كه مسأله يك قدري محكم‏تر باشد يا اين‏كه لااقل مسأله چيزهايي كه منحصر به فرد است اينجا قيد بكنيم. شايد اگر رأي را ببريم بالا بهتر باشد كه فقط مورد استثنايي نباشد، يعني بگذايم «مگر با تصويب مجلس شوراي ملي آن‏هم با دو سوم آراء».
صافي- اينجا بنويسيد «قابل انتقال مجاز نيست» نه اين‏كه قابل انتقال نيست، چون «قابل انتقال نيست»- يعني با تصويب مجلس شورا هم قابل انتقال نمي‏شود.
نايب رئيس (بهشتي)- خير، يك اصطلاح حقوقي وجود دارد كه مي‏گويند اين سند ملكي قابل انتقال به غير نيست يك مگر را مي‏گذارند و اشكالي هم ندارد.
طاهري اصفهاني- ما اينجا دو چيز داريم يكي بناها و يكي اموال دولتي، آيا اين نفائس ملي شامل هر دو مي‏شود يا فقط شامل اموال دولتي است؟ اگر به هر دو بخورد آن جواب قانع كننده نيست كه ما مي‏خواهيم فرهنگ‏مان گاهي در خارج تجلي بكند و پي به فرهنگ ما ببرند، اين در واقع مربوط به اموال منقول است كه بدهيد به آنها ببرند كه فرهنگ ما آنجا متجلي بشود. اما بناها كه جنبه نفائس ملي دارند ديگر نمي‏تواند در توجيه شما داخل بشود. نايب رئيس (بهشتي)- نباشد، ما نخواستيم كه استثناء را به هم بزنيم.
رباني شيرازي- من پيشنهاد مي‏كنم هر دو قيد را بگذاريم. در مورد آنهايي كه منحصر به فرد است به هيچ وجه قابل انتقال نيست.
                        مشروح مذاكرات قانون اساسى‏جلسه‏50-32، ص: 858
نايب رئيس (بهشتي)- تصادفا آقاي رباني، اين به طور كلي بد نيست كه ما جلوي خروج چيزهاي نفيس منحصر به فرد را براي هميشه بگيريم.
رباني املشي- به اين معني است كه ما به دو سوم نمايندگان مردم هم اعتماد نمي‏كنيم.
نايب رئيس (بهشتي)- نه اين‏طور نيست والا همة قانون اساسي اين معني را مي‏دهد. آقاي يزدي بفرماييد.
يزدي- سؤال اين است كه اينجا دو مطلب است، يكي نفائس كه حيثيت نفيس بودنش مانع مي‏شود از اين‏كه به فروش برود و يكي هم خود بناها، عبارت هر دو تغيير كرده است. بناها و اموال دولتي كه جنبه نفائس دارد در هر حالي كه بناهاي دولتي ولو جنبه نفائس هم نداشته باشد فروشش مبني بر تصويب است. (بهشتي- چرا؟) مثلا ساختمان مجلس را مي‏خواهند بفروشند. (نايب رئيس (بهشتي)- بفروشند.) بدون تصويب مجلس؟
نايب رئيس (بهشتي)- بله مثل اين‏كه دولت مي‏آيد يك ميليارد تومان ماشين آلات مي‏فروشد، حالا يك ساختماني است كه نفيس هم نيست، مي‏فروشد اينها چه فرقي دارد؟ يا دبستاني است مي‏خواهد بفروشد. (يزدي- بناهاي دولتي كه جنبه نفائس ندارد بفروشد؟) بله، بفروشد، تصويب مجلس نمي‏خواهد. پس بنابراين، اين اصل را به صورت با ورقه به رأي مي‏گذاريم: «بناها و اموال دولتي كه جنبه نفائس ملي دارد قابل انتقال به غير نيست مگر با تصويب دو سوم نمايندگان مجلس شوراي ملي به شرط آن‏كه از نفائس منحصر به فرد نباشد».
رباني املشي- «جنبه نفائس ملي دارد» غلط است بايد بنويسيد «كه از نفائس ملي باشد».
نايب رئيس (بهشتي)- بسيار خوب همين تغيير را مي‏دهيم.
اشراقي- آقا اين انتقال به غير ظهورش اين است كه در فروختن و هديه كردن به غير است نه خارج از مملكت بردن. اين جور انتقال در اين‏گونه نفائس جائز نيست مثلا ما كاخ مسعوديه را برداريم و بفروشيم چه معني دارد؟ ما فرضا نفائس زيادي داريم كه آنها را انتقال بدهيم به فلان تاجر و به فلان دلال آيا اين جايز است؟ نايب رئيس (بهشتي)- خوب آقا ما نوشتيم كه جايز نباشد.) شما فرموديد كه انتقال به خارج مملكت است كه آنجا به نمايش بگذارند اين مطلب ديگري است.
نايب رئيس (بهشتي)- خير آقا، اين توضيح براي اين بود كه اصولا استثنايي داشته باشد شما يك بار ديگر دقت بفرماييد بنده مي‏خوانم: «بناها و اموال دولتي كه از نفائس ملي باشد قابل انتقال به غير نيست مگر با تصويب دو سوم نمايندگان مجلس شوراي ملي به شرط آن‏كه از نفائس منحصر به فرد نباشد» بنابراين آن ساختماني كه مي‏فرماييد منحصر به فرد است، مطلقا نمي‏توانند بفروشند فكر مي‏كنم كافي است براي رأي گرفتن. (باريك‏بين- اين بناها و اموال دولتي از نظر قانون اسلام، نبايد با اجازه حاكم شرع باشد؟) همه چيز بايد با اجازة حاكم شرع باشد، همة تصرفات دولت بايد با اجازه او باشد اين را كه نبايد در هر مادة قانوني اصلي بگذاريم. (باريك‏بين- يعني دولت يكي يكي اجازه مي‏گيرد؟) يكي يكي نه، اجازة كلي مي‏دهد. (باريك‏بين- كار كلي را بله، ولي اين كار شخصي است.) اين‏هم كلي است. مي‏گويند در كليه امور حسبيه‏اي كه به اجازة فقيه احتياج دارد شما مجاز هستيد.
 (رباني شيرازي- اگر موافق باشيد بنويسيم ملي و باستاني. نه، نمي‏خواهد براي اين‏كه ما مي‏خواهيم كلي در نظر بگيريم و باستاني استثناء است. اجازه بفرماييد آقاي كياوش و بعضي از دوستان با بودن اين ذيل مخالف هستند بفرماييد چرا؟
                        مشروح مذاكرات قانون اساسى‏جلسه‏50-32، ص: 859
كياوش- براي اين‏كه غرض از اين اصل اين است كه يك چيز نفيسي بماند و متجلي فرهنگ مملكت باشد. گاهي ممكن است شي‏ء باشد كه تجلي دهنده هيچ چيز از كشور نباشد و منحصر به فرد هم باشد و ضرورتي هم نداشته باشد.
نايب رئيس (بهشتي)- آن وقت ديگر جزو نفائس ملي نيست. (كياوش- ممكن است نفيس هم باشد ولي مورد نياز مملكت نباشد.) عنايت بفرماييد، نوشتم: «كه از نفائس ملي باشد» پس بايد يك ارزش فرهنگي براي كشور داشته باشد تا بگويند «كه از نفائس ملي باشد.» (رباني املشي- نسبت به اين قيد اخير با دست رأي بگيريد.)
نايب رئيس (بهشتي)- نسبت به اين قيد اخير آقايان به مفاهيم توجه كنيد. چرا، براي اين‏كه يك اصل اين جوري را به خاطر اين ذيلش كه ممكن است ده نفر مخالف داشته باشد و چهل نفر موافق باشند قرار نگذاريم كه در اين اصول معطل اين حرف‏ها بشويم.
اين ذيل مضر نيست چيزي است كه واقعا براي حفاظت آثار ما مفيد است و فكر نمي‏كنم اصرار حتي يكي از دوستان روي نبودش آن قدر موجه باشد كه اصلا تصويب اصل را به خطر بياندازد.
رباني املشي- آخر چيزي هم در مملكت ما باشد، نفيسه هم هست اگر ما اين را به يك مملكت ديگر هم بفروشيم گم نمي‏شود و از بين نمي‏رود، مي‏رود در يك موزه و در بالايش مي‏نويسند از مملكت ايران، ولي در ازاء فروش اين ما مي‏توانيم ده هزار جمعيت را خانه‏دار بكنيم، چرا مااين كار را نكنيم؟ اگر دو سوم نمايندگان ملت تصويب كردند و نظر دادند كه خانه‏دار شدن مردم بهتر است از داشتن اين نفيسه، حالا منحصر به فرد هم هست چه اشكالي دارد؟
نايب رئيس (بهشتي)- آقاي دانش‏راد بفرماييد.
دانش‏راد- جواب آقاي رباني املشي اين است كه وجود اين نفائس در كشور موجب جاذبة توريستي مي‏شود و مردم راجلب مي‏كند و از اين راه علاوه بر افتخار، درآمدي براي مملكت است، بنابراين آن مسأله‏اي كه ايشان فكر مي‏كنند، از اين راه جبران مي‏شود.
نايب رئيس (بهشتي)- به طور كلي آقاي رباني مسأله اين است كه در طول تجربة گذشته، در طول اين مدت اسنادي از علوم اسلامي ما و آثار هنري و صنعتي و فرهنگي ما ربوده شده كه دوستان در برابر هر نوع روزنه ربودن حق دارند حساس باشند چون بعضي چيزهايش را واقعاً محال است كه به اين مملكت بازگردانيم و چون اين‏گونه مسائل ثروت‏هاي يك نسل نيست، بلكه ثروت نسل‏هاست اين است كه يك مقدار مراقبت در آن فكر نمي‏كنم ضرري داشته باشد.
رشيديان- اگر جناب‏عالي تذكر بفرماييد كه همة مصوبات مجلس از شوراي نگهبان كه غالبا فقها هستند مي‏گذرند، ديگر اين بحث‏ها را ما اينجا نخواهيم داشت.
نايب رئيس (بهشتي)- بسيار خوب، اجازه بفرماييد پس براي اخذ رأي با ورقه مي‏خوانم:
اصل 64- بناها و اموال دولتي كه از نفائس ملي باشد قابل انتقال به غير نيست مگر با تصويب دوسوم نمايندگان مجلس شوراي ملي به شرط آن‏كه از نفائس منحصر به فرد نباشد.
لطفا گلدان‏ها را براي رأي گرفتن ببريد. (آقايان دكتر روحاني و عضدي در محل نطق حاضر شدند و پس از شمارش آراء نتيجه به قرار زير اعلام گرديد.)
نايب رئيس (بهشتي)- نتيجه رأي را اعلام مي‏كنم عده حاضر در جلسه پنجاه و سه نفر، شماره آراء پنجاه و سه رأي، موافق چهل و شش نفر، مخالف يك نفر، ممتنع شش نفر،
                        مشروح مذاكرات قانون اساسى‏جلسه‏50-32، ص: 860
بنابراين اين اصل با چهل و شش رأي به تصويب نرسيد و براي بررسي بيشتر به گروه فرستاده مي‏شود.
پرورش- وقتي كه تعداد حاضر در جلسه زياد نيستند و عده‏اي هم احتياطا رأي ممتنع مي‏دهند معمولا همين‏طور مي‏شود.
طاهري اصفهاني- اجازه بدهيد عرض كنم. من رأي مثبت هم داده‏ام ولي بعضي از دوستان مي‏گويند اين ذيل اصل را حذف كنيد و رأي جديد بگيريد خلاف آيين نامه هم نيست اين تجربه‏اي هست ضرر هم ندارد.
3- طرح اصل 65
نايب رئيس (بهشتي)- من فكر نمي‏كنم آن ذيل خيلي اثر داشت به هر حال اجازه بفرماييد اصل 65 را مي‏خوانم:
اصل 65- عهدنامه‏ها و مقاوله‏نامه‏هاي بين الملي و قراردادهاي ديگر از اين قبيل بايد به تصويب مجلس شوراي ملي برسد.
نايب رئيس (بهشتي)- در اين زمينه نظري هست؟ آقاي رباني بفرماييد.
رباني شيرازي- «از اين قبيل» يعني چه؟ بگوييد «عهدنامه‏ها و مقاوله‏نامه‏ها و قراردادهاي بين المللي ديگر بايد به تصويب مجلس شوراي ملي برسد».
نايب رئيس (بهشتي)- منظور ايشان اين است كه بنويسند: «عهدنامه‏ها و مقاوله‏نامه‏ها و قراردادهاي بين المللي» كه عبارت سر راست‏تر باشد البته ممكن است بعضي از اينها بين المللي نباشد ببينيد مثلا «عهدنامه» ممكن است با يك كشور و يك گروه باشد «مقاوله‏نامه‏هاي بين المللي» اصطلاحاً براي تمام كشورها است «قراردادهاي ديگر از اين قبيل» كه عهدنامه نيست و مقاوله‏نامه هم نيست ولي شبيه اينها است. آقاي رشيديان بفرماييد.
رشيديان- يك مطلبي هست كه به نظر من بايد به تمام اين اصول افزوده بشود و در آنها گنجانده بشود و آن اين است كه اين عهدنامه‏ها و قراردادها و مقاوله‏نامه‏هاي بين المللي راه نفوذ استعمار را در گذشته باز مي‏كرده و خطر اين را دارد كه اقتصاد مملكت، سياست مملكت، فرهنگ مملكت در دست بيگانه قبضه بشود، بنابراين شرط احتياط آن است كه ما اين قدرت و نفوذ رئوس اين قراردادها را در اشخاص و مراجع مختلف پخش كنيم بهتر آن است كه علاوه بر مجلس شوراي ملي، مقامات و مراجع ديگري كه در نظر است در اين قانون اساسي گنجانده شوند، ذيل اين قراردادها را امضاء كنند مثل شوراي رهبري و مقام رهبري و يا تصريح شود كل شوراي نگهبان و مراجع ديگر كه اين موضوع يك مقدار تحكيم شود.
نايب رئيس (بهشتي)- آقاي هاشمي‏نژاد تذكري داريد؟
هاشمي‏نژاد- عهدنامه‏ها و مقاوله‏نامه‏هاي بين المللي كه اينجا آورده شده است، در مورد عهدنامه اگر بين يك كشور با يك كشور ديگر باشد قاعدتاً به آن بين المللي اطلاق مي‏شود، لازم نيست كه در رابطه با ده، پانزده كشور باشد آن چيزي كه ما مي‏فهميم اين است كه بين المللي شامل همه اينها هست مثلا بين دولت ايران با يك دولت ديگر عهدنامه اين است. (نايب رئيس (بهشتي)- اين‏طور نيست.) چرا اين‏طور است هر چيزي كه در رابطه كشور با خارج از كشور باشد آن را شامل مي‏شود.
                        مشروح مذاكرات قانون اساسى‏جلسه‏50-32، ص: 861
نايب رئيس (بهشتي)- اينها يك اصطلاحي است. آن چيزي كه در ذهن من است اين است كه قرارداد يك كشور با يك كشور ديگر مشمول قوانين و قواعد حقوِق بين الملل است اما خود قرارداد را نمي‏گويند قرارداد يا مقاوله‏نامه بين المللي، اين دوتا با هم اشتباه نشود و اين اصطلاحي را كه جناب‏عالي مي‏فرماييد براي من سابقه ذهني ندارد كه مثلا به قرارداد بين ايران و افغانستان بگويند يك عهدنامه بين المللي.
هاشمي‏نژاد- عرض من روشن نشد يك وقت است كه اگر قراردادي بين ايران و يك كشور ديگر انجام شد اين را به خودي خود نمي‏گويند قرارداد بين المللي، ولي در يك فصل كلي كه بخواهيم قانون وضع بكنيم اگر بگوييم عهدنامه‏هاي بين المللي دولت بايد با تصويب مجلس شوراي ملي باشد شامل عهدنامه‏هاي ديگر دولت با يك كشور خارجي احتمالًا نمي‏شود.
نايب رئيس (بهشتي)- بله فرموديد احتمالا نمي‏شود، من كه در ذهنم اين بود كه نمي‏شود، دوستاني كه با اين اصطلاح مراجعه نزديك دارند نظر مي‏دهند. آقاي بني صدر بفرماييد.
بني صدر- هر قراردادي با دولت خارجي يك قرارداد بين المللي است.
نايب رئيس (بهشتي)- عنايت بفرماييد آقاي بني صدر، ما چند اصطلاح داريم كه اينها را نبايد باهم قاطي كرد، حقوِق بين الملل، مقاوله‏نامه‏هاي بين المللي و عهدنامه با يك كشور ديگر، مثلا مي‏گويند اين يك عهدنامه بين المللي است يا نيست؟ سؤال اين است مي‏خواهيم ببينيم در اصطلاح موجود اين است؟
بني صدر- عرض كنم قراردادهايي كه بين دولت‏ها بسته مي‏شود مرجع رسيدگي بين المللي دارد، بنابراين خود اين قراردادها بين المللي تلقي مي‏شود اعم از اين‏كه بين يك دولت با يك دولت ديگر بسته شود يا اين‏كه بين يك دولت يا چند دولت باشد فرِق نمي‏كند.
نايب رئيس (بهشتي)- آقاي غفوري بفرماييد.
گلزاده غفوري- معمولا عهدنامه‏ها و مقاوله‏نامه‏ها وقتي بين يك دولت با يك دولت ديگر باشد اين را نمي‏گويند بين المللي است ولي شامل قواعد و قوانين بين المللي مي‏شود.
نايب رئيس (بهشتي)- اين چيزي كه جناب‏عالي مي‏فرماييد همان است كه در ذهن من هم بود. آقاي فارسي بفرماييد.
فارسي- قراردادهاي دو يا چند جانبه و همچنين قراردادهاي بين المللي داريم.
فاتحي- در مورد اين چهار اصل در كميسيون شماره هفت بحث شد منظور از قراردادها، قراردادهاي بين دو دولت است. عهدنامه‏ها و مقاوله‏نامه‏هاي بين المللي كه مورد تأييد سازمان بين المللي باشد و قراردادهاي دو جانبه بين دو دولت، اين بايد با تصويب مجلس شوراي ملي باشد.
نايب رئيس (بهشتي)- توضيح علاوه‏اي نداشت ديگر، به هر حال نظرها فرقِ دارد راجع به اين موضوع مي‏توانيم بعداً مراجعه كنيم. آقاي رباني شيرازي بفرماييد.
رباني شيرازي- من عقيده‏ام اين است كه در اينجا چيزي را بگنجانيم كه جلوي قراردادها و مقاوله‏نامه‏هاي سري را بگيرد علاوه بر اين‏كه به تصويب برسد مردم هم از آن اطلاع پيدا كند تا جلوي سري بودن آن گرفته شود چون ناراحتي‏هايي كه ما ديده‏ايم همه از طرف همين قراردادها و مقاوله‏نامه‏هاي سري بوده است بايد يك طوري بشود كه ما ديگر از اين قراردادهاي سري نداشته باشيم.
نايب رئيس (بهشتي)- اينها به اصل ديگر مربوط است آنجا مطرح مي‏شود. آقاي حسيني هاشمي‏
                        مشروح مذاكرات قانون اساسى‏جلسه‏50-32، ص: 862
بفرماييد.
حسين هاشمي- اگر نظر مباركتان باشد قرارداد كاپيتولاسيون با حدود شصت نفر تصويب شد به عقيده من قراردادهاي خارجي نوعا اگر بنا است براي يك كشوري تعهدي را بياورد تصويبش با نصف به علاوه يك كم است بايد يا با دو سوم يا سه چهارم باشد يعني با يك شرايط مشكلي باشد تا دقت بيشتري رويش بشود و كاملا معلوم شود كه به نفع كشور هست و شرط اين باشد كه قابل انعقاد نيست مگر با تصويب دو سوم اعضاي مجلس شوراي ملي.
نايب رئيس (بهشتي)- آقاي موسوي اصفهاني بفرماييد.
موسوي قهد ريجاني- من اعتراضم اين است كه چرا بايد اصل‏هايي كه به اين مهمي هست در كميسيون مطرح نشده باشد، البته اين كميسيوني را كه عرض مي‏كنم كميسيون مشترك است چون به نظر من اين دو اصل فوِق العاده اهميت دارد و حالا كه قرار است روي اين اصل بحث شود دو پيشنهاد دارم يكي اين است كه يك چارچوبي به طور كلي مشخص شود كه اين عهدنامه‏ها منافي با استقلال نباشد و حافظ آزادي باشد و تماميت ارضي را حفظ كند، به علاوه يك چارچوبي باشد كه نماينده‏ها را محدود بكند در اين موارد و عدد نمايندگاني را هم كه بايد رأي بدهند مشخص بشود.
نايب رئيس (بهشتي)- آقاي دانش‏راد بفرماييد.
دانش‏راد- ما در رژيم گذشته با دولت‏ها موافقنامه‏هايي داشتيم مثلا با بلوك شرِ موافقنامه‏هاي همكاري داشتيم كه مجلس تصويب مي‏كرد و بر اساس اين موافقنامه‏ها، مؤسسات دولتي با مؤسسات دولتي طرف قرارداد، ديگر بدون تصويب مجلس قرارداد مي‏بست، اين يك حالت، حالت ديگر مؤسسات دولتي بدون تصويب مجلس با مؤسسات بلوك غرب براي خريد لوازم يدكي مستقيما معامله مي‏كردند مثلا با آلمان يا فرانسه، اين بايد بررسي شود كه اين عبارت «قراردادهاي ديگر از اين قبيل» مشكلاتي را براي كارخانجات اضافه نكند.
نايب رئيس (بهشتي)- يعني به تعبير شما عبارت «قراردادهاي ديگر از اين قبيل» يك عنوان مبهمي است كه نمي‏تواند خيلي روشن باشد؟ من يك توضيحي به آقاي موسوي اصفهاني (قهد ريجاني) مي‏دهم و آن اين‏كه ترتيب و شيوة جديدي كه براي پيشبرد كار با تجربه‏هايي كه كرده‏ايم و به آن رسيديم كه نسبتا روش سودمند و مفيدي است و نشانه آن‏هم اين است كه مي‏بينيد، بر طبق آن روش همه اعضاي مجلس در آنجا نيستيم زيرا در آنجا آقايان يك گروه هفت نفري را انتخاب كرده‏ايد كه يك كار جداگانه‏اي بكنند، يك مرحله‏اي از كار را انجام مي‏دهند و مي‏فرستند به گروه مشترك و آنجا هم يك مرحله از كار را انجام مي‏دهند و مي‏فرستند به گروه مشترك و آنجا هم يك مرحله از كار انجام مي‏شود و مي‏فرستند به گروه اول و طبع اين كار اين‏طور ايجاب مي‏كند كه همه در يك جا نباشيم هفت نفر يك جا باشند و بقيه در جاهاي ديگر و بعد همه در اين جلسه مي‏آييم. ما با اين روش كار كرديم يك مقداري از اصول هم تهيه شد البته ما فكر نمي‏كرديم كه امروز صبح بتوانيم هشت اصل را به تصويب برسانيم ولي اين كار انجام شد و طبعاً اصولي كه الان مطرح است از همان گروه هفت نفري آمده است و فرصت نشده است كه به گروه مشترك برود و من فكر نمي‏كنم كه اشكالي داشته باشد كه روي اين اصول در همين جلسة علني بحث بشود و فكر كنيم كه در جلسه مشترك هستيم. آقاي بني صدر بفرماييد.
بني صدر- اشكالاتي كه آقايان گرفتند اين اشكالات رفع شده براي اين‏كه آن‏چه كه مربوط مي‏شود به قراردادهاي با كشورهاي ديگر كه امتيازي براي آنها در كشور ما ايجاد
                        مشروح مذاكرات قانون اساسى‏جلسه‏50-32، ص: 863
مي‏كند، اصل شصت و شش اين اشكال را رفع مي‏كند كه نمي‏شود به كسي امتياز داد و اما در مورد اين‏كه قرارداد مي‏بندند كه استقلال كشور ما را به خطر بياندازند شما خودتان در كميسيون بوديد اساس استقلال در روابط خارجي ايران را ما در اصل بيست و ششم بيان كرديم، بنابراين قراردادي نمي‏شود از طرف آنها به امضاء برسد و از طرف ديگر ما استقلال را تعريف كرده‏ايم گفته‏ايم استقلال نه تسلط و نه زير سلطه قرار گرفتن از طرف روابط خارجي ايران و در حد اين مفهوم سرزمين ايران جزء لاينفك وطن اسلامي است البته اين موضوع هنوز به تصويب مجلس نرسيده ولي پيشنهاد گروه هفت نفري اين است. (تهراني- اصل بيست و هشت را بخوانيد گوياتر است.) انعقاد هرگونه قراردادي كه موجب سلطة يك كشور يا چند كشور خارجي بر منابع طبيعي و اقتصادي كشور و ارتش و ديگر قواي مملكتي گردد ممنوع است، بنابراين نكاتي كه به نظر شما مي‏رسيده به اصطلاح شش ميخه شده ان شاء الله ناراحتيشان از اين طرف رفع شده باشد الا اين‏كه در مورد دو سوم عرض كنم كه مقاوله‏نامه‏ها و عهدنامه‏ها و قراردادها همه‏اش از قبيل قراردادهاي نظامي و اقتصادي نيست به ندرت از اين قراردادها انجام مي‏شود غالبا مبادله فرهنگي يا قرارداد تجارتي و مسائل روزمره است و اگر شما اينها را بخواهيد با دو سوم مقيد بكنيد معنايش اين است كه اگر ما بخواهيم يك چيزي را وارد بكنيم بايد شش ماه طول بكشد تا ما يك قرارداد تجارتي منعقد بكنيم و تصديق مي‏فرماييد كه اين كار عملا ممكن نيست و اميدوارم كه با اين توضيح مشكل رفع شده باشد. (خانم گرجي- اگر يك مورد هم پيش بيايد لازم است سه چهارم را بگذاريم كه محكم كاري بشود.) در اصول ديگر كه الان خواندم گذاشته‏ايم و در مورد محكم كاري هم كه ما يك اصل در اين مورد گذاشته‏ايم، ديگر چند اصل بگذاريم؟ اين حرف معنايش اين است كه در تمام اصول بايد تكرار شود و اين درست نيست.
نايب رئيس (بهشتي)- آقاي فوزي بفرماييد.
فوزي- به نظر مي‏آيد كه يك وقت تفاوت و فرِق عهدنامه‏ها و مقاوله‏نامه اعتباري است والا مفهوم يكي است. يك وقت طرفين متعهد مي‏شوند، يك موقع قول مي‏دهند، يك وقت قرار مي‏گذارند بنابراين در اين صورت اين عبارت صحيح به نظر نمي‏رسد كه بنويسيم عهدنامه‏ها و مقاوله‏نامه‏هاي بين المللي و قراردادهاي ديگر بين المللي.
نايب رئيس (بهشتي)- بر طبق اصطلاحاتي كه الان هست، تعريف دقيق اينها بايد اينجا روشن شود ولي اين اصطلاحات در عرف حقوقي همه هست، عهدنامه، مقاوله‏نامه، ولي قرارداد يك اصطلاح كلي عام است كه شامل آنها هم مي‏شود و لذا گفتيم قراردادهاي ديگر. (فوزي- ولي فرِ اعتباري است.) فرِ اعتباري باشد، وقتي فرِ هست و اعتباري هم هست چه اشكالي دارد اجازه بدهيد آقاي آيت توضيح مي‏دهند.
دكتر آيت- اين مسأله چند حالت دارد گاهي اوقات مربوط به دو دولت است، گاهي اوقات مربوط به يك دولت با يك شركت و يك مؤسسه‏اي است مثلا طرف دولت ايران است با يك مؤسسه‏اي يا بالعكس، آن طرف دولت است با يك مؤسسه ايراني و گاهي اوقات يك مقاوله نامه‏هايي است كه ما به آن مي‏پيونديم يعني در خارج يك مقاوله نامه‏هايي هست و بعد ما به آنها مي‏پيونديم و همه اينها بايد با تصويب مجلس باشد حالا آن مسأله دو سوم و سه چهارم را مي‏شود تفكيك كرد ولي مقاوله‏نامه‏ها يك چيزهايي است كه بعد يك دولت به آن قرارداد جهاني كه قبلا وجود دارد مي‏پيوندد مانند قراردادهاي پستي كه در حد جهاني هست‏
                        مشروح مذاكرات قانون اساسى‏جلسه‏50-32، ص: 864
و اين دولت به آن مي‏پيوندد.
نايب رئيس (بهشتي)- آقاي فوزي شما و آقايان مي‏فرماييد كه ما مي‏توانيم به آن عهدنامه بگوييم، اين طرز برخورد به اصطلاحات معمول نيست كه ما مي‏توانيم به آن چه چيز بگوييم وقتي در فرهنگ حقوقي اصطلاحاتي موجود است، بنابراين هر كدام از اين اصطلاحات در همان حدود و تعاريف فرهنگ حقوقي به كار مي‏رود حالاما بحث كنيم كه مي‏شود به اين مقاله‏نامه يا عهدنامه گفت، درست نيست يك عهدنامه‏اي هست كه ما به آن مي‏پيونديم ولي اصطلاحاً به اين مقاوله‏نامه مي‏گويند. آقاي فارسي بفرماييد.
فارسي- اين موضوع فقط شامل عهدنامه‏ها و مقاوله‏نامه و قراردادهاي بين المللي مي‏شود و شامل قرارداد دو جانبه ايران و يك دولت ديگر نمي‏شود. و (بهشتي- چرا نمي‏شود؟) براي اين‏كه اينها بين المللي است.
نايب رئيس (بهشتي)- نه آقا بعد داريم «و قراردادهاي ديگر از اين قبيل» (فارسي- از چه قبيل؟) از قبيل عهدنامه‏ها و مقاوله‏نامه‏هاي بين المللي.
دكتر آيت- راست مي‏گويند دو جانبه و چند جانبه‏اش را بايد قيد كرد.
طاهري اصفهاني- عين اصل شصت و يك پيش نويس است بدون يك كلمه كم يا زياد «قراردادهاي ديگر از اين قبيل» يعني از قبيل بين المللي ظاهر عبارت اين است. (بهشتي- ظاهرش اين است كه «از قبيل» به عهدنامه‏ها هم مي‏خورد.) شما كه در كميسيون نبوديد از آقايان كه بودند بپرسيد كه از اين متن چه مي‏فهمند؟ ما در كميسيون بوديم و اين‏طور تعبيرشد كه قراردادهاي ديگر يعني قراردادهاي ديگر بين المللي.
نايب رئيس (بهشتي)- خانم گرجي بفرماييد.
خانم گرجي- «و هرگونه قرارداد ديگر» بنويسيد اشكال رفع مي‏شود.
نايب رئيس (بهشتي)- هرگونه قرارداد با چه كسي؟ يعني قرارداد داخلي هم همين‏طور؟ اين‏طور نمي‏شود دوستان توجه بفرماييد مثل اين‏كه اگر ما بخواهيم همه اصول يا چند اصل را در يك اصل بگنجانيم مانع از اين مي‏شود كه هر اصلي در جاي خودش قرار بگيرد. (فارسي- قراردادها و عهدنامه‏ها با دول خارجي در كدام اصل است؟) با دولت‏هاي خارجي كه عيبي ندارد ايشان مي‏گويند قراردادهاي داخلي را هم شامل بشود. اصولا اجازه بدهيد به مأخذ مراجعه بشود.
دكتر آيت- اينجا يك كتاب آورده‏اند درباره اصطلاحات حقوقي كه مي‏خوانم: «قرارداد بين المللي عقدي است كه اطراف آن دو يا چند دولت باشند» پس منظور قرارداد بين دو يا چند دولت بين المللي است.
نايب رئيس (بهشتي)- پس آنجا هم كه بين دو دولت باشد بين المللي گفته مي‏شود.) توجه بفرماييد «عهدنامه نوشته‏اي است كه در آن قراردادي از قراردادهاي بين المللي ضبط شده باشد و مقاوله‏نامه نوشته‏اي حاكي از اين قرارداد بين المللي را گويند و به معناي عهدنامه است اصطلاح قرارداد بين المللي مناسب‏تر است».
نايب رئيس (بهشتي)- پس اين‏طور كه در اينجا هست عهدنامه و مقاوله‏نامه هر دو به سند يك قرارداد گفته مي‏شود بنابراين عهدنامه و مقاوله‏نامه بر طبق اين اصلاح مي‏شود مترادف يكديگر و عنواني براي سند قرارداد، بنابراين اگر اين‏طور باشد اين اصل عينا از همان پيش نويسي كه قبلا منتشر شده گرفته شده است.
                        مشروح مذاكرات قانون اساسى‏جلسه‏50-32، ص: 865
دكتر آيت- و درست هم هست در قانون اساسي قبلي هم عهدنامه و مقاوله‏نامه نوشته شده است.
نايب رئيس (بهشتي)- با اين سندي كه الان به عنوان مأخذ ذكر كرديد اين نشان مي‏دهد كه هيچ حاجتي نيست، مي‏شود نوشت: «كليد قراردادهاي بين المللي بايد به تصويب مجلس شوراي ملي برسد.»
بني صدر- عهدنامه يك چيز است و قرارداد يك چيز ديگر است.
نايب رئيس (بهشتي)- آن‏چه در ذهن ما است اين است كه مقاوله نامه گفته مي‏شود به قراردادهايي كه تهيه مي‏شود و به صورت بين المللي هست نه بين دو دولت و در آنجا ديگران هم به تدريج به آن مي‏پيوندند به اين گفته مي‏شود مقاوله‏نامه. ولي اين مأخذي را كه آوردند نظر دوستاني را تأييد مي‏كند كه فكر مي‏كردند يكي باشد ولي اجازه بدهيد به يك مأخذ اكتفا نكنيم و به مأخذ متعدد ديگري نيز مراجعه كنيم. با اجازه نمايندگان اين اصل را براي بررسي بيشتر به گروه مي‏فرستيم.
4- طرح اصل 66
نايب رئيس (بهشتي)- حالا اصل 66 مطرح است كه قرائت مي‏شود.
اصل 66- دادن امتياز تشكيل شركت‏ها و مؤسسات در بخش عمومي، و اعطاي انحصار در امور تجاري و صنعتي و كشاورزي و معادن و خدمات ممنوع است مگر در موارد ضرورت با تصويب مجلس شوراي ملي.
نايب رئيس (بهشتي)- آقاي آيت بفرماييد.
دكتر آيت- در مورد اين اصل به خصوص در آنجايي كه اعطاي انحصار گفته است موضوع مبهم است اگر منظور دادن انحصار به خارج باشد من مخالفم كه در يك موردي مثلا بگوييم كه نفت ما در انحصار فلان كشور باشد يا هر چيز ديگر، در مورد داخل هم باز اگر در انحصار دولت باشد مجاز است ولي اگر بخواهيم در انحصار يك شركت باشد مثل تلويزيون كه در گذشته در انحصار آن شخص قرار داده بودند باز من مخالف هستم.
نايب رئيس (بهشتي)- آقاي كياوش بفرماييد.
كياوش- اينجا قيد نشده كه اين تشخيص ضرورت با چه كسي است؟
نايب رئيس (بهشتي)- وقتي اينجا مي‏نويسيم «مگر در موارد ضرورت با تصويب مجلس» يعني مجلس تشخيص بدهد كه اين ضرورت دارد يا نه.
كياوش- در ضمن مي‏خواستم عرض كنم در آن اصل شصت و چهار براي دادن يك شي‏ء نفيس به يك جايي با آن همه فشار، تصويب دو سوم نمايندگان را پيشنهاد كردند ولي در مورد اين دو اصل شصت و پنج و شصت و شش يعني دادن همه مملكت يا نگهداري همه مملكت پيشنهاد مي‏كنم هر دو اصل را بگذاريد كه قبلا در كميسيون بررسي بشود و بعد به جلسه علني بياورند.
نايب رئيس (بهشتي)- الان كه داريم بررسي مي‏كنيم اجازه بدهيد ادامه بدهيم اگر ديديم واقعاً مبهم است و اصلاحات زيادي مي‏خواهد مي‏بريم به جلسه مشترك گروه‏ها وگرنه همين جا كارش را تمام مي‏كنيم. آقاي فاتحي بفرماييد.
                        مشروح مذاكرات قانون اساسى‏جلسه‏50-32، ص: 866
فاتحي- وقتي مي‏گويد «اعطاي امتياز» ديگر متعلقش را بيان نكرده است و اين اعم است پس اجازه بدهيد اين‏طور باشد تجاري و صنعتي و كشاورزي و معادن از طرف دولت حالا چه اشخاصي عادي و ياحقوقي اعم از داخلي و خارجي اگر ما اعطاي امتياز را به طور كلي بگوييم ممنوع است و اگر اين را هم بخواهيد توضيح و تشريح كنيد در امور تجاري و صنعتي وكشاورزي حالا از طرف دولت به اشخاص عادي يا حقوقي اعم از داخلي يا خارجي اگر توضيح بدهيد روشن مي‏شود.
نايب رئيس (بهشتي)- نه آقا كافي است ديگر، اين مطلق است، يعني مي‏گوييم ممنوع است به طور كلي مگر در موارد ضرورت با تصويب مجلس شوراي ملي پس اشكالي از نظر شما ندارد.
فاتحي- خلاصه چيزي كه اضافه كرده‏ام منظورم اين بوده و اين چهار اصل در گروه هفت تنظيم شده است.
بني صدر- اين‏كه نمي‏شود، شايد پيشنهاد فروش اسلحه داده باشند، مي‏شود همين‏طور اسم نبريم؟ نمي‏شود، بايد معلوم شود چه چيزي است.
طاهري اصفهاني- در اصل 60 پيش نويس اين‏طور نوشته شده: «دادن امتياز تشكيل شركت‏ها و مؤسسات عمومي».
نايب رئيس (بهشتي)- اين عمومي اينجا تبديل شده به «در بخش عمومي» كه روشن‏تر باشد.
طاهري اصفهاني- عمومي و بخش عمومي چه فرقي دارد كه روشن‏تر مي‏شود؟
نايب رئيس (بهشتي)- براي اين‏كه بخش عمومي و بخش خصوصي در اقتصاد مصطلح است و خيلي روشن مي‏فهمند گفته مي‏شود كه در بخش عمومي يعني در آن جايي كه اموال عمومي و كارهاي عمومي مثل راه آهن، جاده‏سازي و امثال اينها ...
طاهري اصفهاني- مؤسسات عمومي اين مفهوم را نمي‏رساند؟
نايب رئيس (بهشتي)- به نظر من از نظر حقوقي اين روشن‏تر است.
طاهري اصفهاني- بعدش و «اعطاي امتياز انحصار» اين «امتياز» در اينجا افتاده است.
نايب رئيس (بهشتي)- چون زائد است به آن مي‏گويند «اعطاي انحصار».
طاهري اصفهاني- «در امور تجاري» آنها تجاري است، «و صنعتي و كشاورزي و معادن و خدمات» آنجا خدمات ندارد «از طرف دولت بدون تصويب مجلس شوراي ملي ممنوع است.»
نايب رئيس (بهشتي)- خيلي خوب، اينجا هم همين است، فقط خدمات را اضافه كرده‏ايم و نيز اضافه كرده‏ايم «مگر در موارد ضرورت».
بني صدر- مثلا انحصار مستشار بدهد به نظاميان آمريكايي، نمي‏شود اينجا خدمات را اضافه كرده‏ايم.
طاهري اصفهاني- مستشاران را در يك اصل ديگري داشتيم.
نايب رئيس (بهشتي)- آن يك بحث ديگر است، اين يك بحث ديگر، مي‏خواهيم بگوييم خدمات هم مثل ساير كارهاي اقتصادي است.
بني صدر- خدمات تنها مستشار هم نيست، تمام كارها مثلا بانك خدمات است، تجارت خدمات است، مراكز تفريحات ورزشي خدمات است، همه اينها خدمات است، فرهنگ خدمات است، مستشاران را از باب مثال آوردم والا در اصل ديگري هم مطرح مي‏شود، اين انحصار خدمات دادن در آن زياد فساد پيدا مي‏شود اين است كه ما اينجا اضافه كرديم حالا اگر بگوييد
                        مشروح مذاكرات قانون اساسى‏جلسه‏50-32، ص: 867
اين ابداً ممنوع است و هيچ وقت نبايد داد در گروه هفت نفري و هيأت هفت نفري روي آن زياد بحث شود اين عملا شدني نيست چون به حكم ضرورت ما به خيلي از چيزها فعلا محتاجيم و قراردادهايي پيش مي‏آيد كه بايد منعقد گردد.
موسوي اردبيلي- انحصار نبايد باشد والا قرارداد مانعي ندارد.
حجتي كرماني- اينجا نوشته‏ايد «در بخش عمومي» آن وقت در بخش خصوصي اشكالي ندارد؟
نايب رئيس (بهشتي)- آقاي حجتي آنجا اصلا انحصار نيست اولي دادن امتياز است در بخش عمومي گفته مي‏شود امتياز تشكيل شركت يا مؤسسه‏اي را اگر بخواهند در اقتصاد عمومي كشور به كسي بدهند حتي دادن امتياز غير انحصاري يعني به دو نفر هم مي‏دهند انحصار نيست، با اين وجود تصويب مجلس را مي‏خواهد پس در بخش عمومي دادن امتياز احتياج به اجازه مجلس دارد.
حسين هاشمي- اگر امتياز ضرورت پيدا كرد و سه چهارم مجلس هم ضرورتش را قبول كردند و سه چهارم تميز دادند كه موجب استيلاي خارج نيست كه اصلا ممنوع باشد و حتما هم ضرورت دارد باز مي‏شود به صورت موقت كنترلش كرد به صورت موقت كه مثلا پنج سال، پنج سال حق قرارداد بستن داشته باشند تا سر پنج سال دوم، دوره دوم نمايندگان مجلس كه مي‏آيند باز دو سوم يا سه چهارم آنها اگر تشخيص دادند اين قرارداد قابليت تجديد داشته باشد، خوب ملاحظه بفرماييد اين كشورهاي تحت استعمار از كجا تحت استثمار قرار گرفته‏اند؟ از همين راه تحت استثمار قرار گرفته‏اند، از راه آسمان و زمين كه تحت استثمار قرار نگرفته‏اند.
نايب رئيس (بهشتي)- خيلي مشهود است كه ما فعلا بنا را گذاشته‏ايم روي اسارت الفساد در آينده، يعني ما از بس در گذشته مجلس شوراي ملي قابل اعتماد نداشته‏ايم و مجلس شوراي شاهنشاهي داشتيم به جاي شوراي ملي و ديگر مجلس سنا هم مكمل آن بود و آنچنان را آنچنان‏تر كرده بود از بس دچار رنج گذشته بوديم حالا هر قدر هم بخواهيم به آينده خوش‏بين باشيم برايمان دشوار است. آخر آن نمايندگان، دويست و پنجاه نفر، دويست و هفتاد نفر يا سيصد نفري هم كه ان شاء الله قرار است دو سه ماه ديگر انتخاب بشوند آنها هم نمايندگان ملتند و اكثريت آنها مي‏توانند حافظ مصالح و منافع ملت باشند چون اين بيم و نگراني را داريم مي‏خواهيم در قانون اساسي آن قدر قيد و بند بگذاريم كه اين خيانت‏ها پيش نيايد ولي عنايت بفرماييد كه قيد و بند زياد سبب مي‏شود ميدان عمل مجالس آينده هم محدود بشود و چه بسا در محدوديت‏هاي بيش از حد هم زيان‏هاي فراواني باشد كه قابل تحمل براي ملت ايران نباشد حالا چه بايد كرد كه هم ملت و هم نمايندگانش در اينجا نسبت به آينده خوش‏بين باشند، چه عرض كنم.
طاهري اصفهاني- ما نمي‏دانيم در آينده چطور مي‏شود ولي بايد جنبه احتياط را رعايت كنيم. حرفي كه ايشان مي‏زنند چه اشكالي دارد؟ بستگي داشته باشد به يك دوره نمايندگي، دوره بعد اگر صلاح ديدند تمديد كنند.
دانش‏راد- بهتر اين است كه فعلا امتياز انحصار را ممنوع بكنيد امتياز تشكيل شركت‏هاي عمومي را خيلي خوب، برحسب ضرورت مجلس تصويب مي‏كند ولي انحصار را فعلًا نمي‏بينيم چندان ضرورت داشته باشد.
نايب رئيس (بهشتي)- بنويسيم مطلقاً ممنوع است يا مسكوت عنه بگذاريم. (دانش‏راد مطلقاً
                        مشروح مذاكرات قانون اساسى‏جلسه‏50-32، ص: 868
ممنوع است.) آن وقت اگر روزي خواستند بدهند بايد به رفراندوم بگذارند.
دانش‏راد- من نمي‏بينم چيزي كه ما ناچار باشيم اين را پيش‏بيني كنيم.
مكارم شيرازي- بنده مي‏خواهم در تكميل مطلبي كه آقاي دكتر بهشتي فرمودند عرض بكنم، مباحثي كه مطرح مي‏شود غالبا دو جنبه دارد يك جنبه جلب منفعت و يك جنبه دفع ضرر. غالباً ما به دفع ضرر فكر مي‏كنيم جلب منفعت هم مهم است مملكت بايد اداره شود فرض كنيد فردا براي تأمين گوشت بايد با يك مؤسسه داخلي انحصاري از باب اضطرار جامعه، عنوان ثانوي، هر چه مي‏خواهيد اسمش را بگذاريم ديديم اگر به يك مؤسسه انحصاري بدهيم اداره مي‏كند ما نبايد دست را ببنديم بايد جلب منفعت را در نظر داشته باشيم، دفع ضرر را هم بكنيم هر دو جنبه را در نظر داشته باشيم.
نايب رئيس (بهشتي)- انحصار البته دو جور است، يكي انحصار دولتي و يكي هم انحصار دادن به اشخاص. در مورد انحصار دولتي كه فكر نمي‏كنم در اين باره دوستان بحثي داشته باشند يعني ممكن است در برخي موارد منحصر كردن يك كار به دولت كه دست ملت است يعني ملي كردن يك صنعت در حقيقت يك كار صحيح باشد و به صلاح ملت باشد ولي در مورد انحصار شخصي، به طور كلي دوستان اين نگراني را دارند كه درست است كه انحصارات شخصي ممكن است فراواني را به بار آورد ولي از نظر ديگر هم سرمايه‏داري كشنده، راهش را به جامعه و اقتصاد باز مي‏كند، اين را هم بايد توجه كرد.
طاهري اصفهاني- انحصار اساساً خلاف اسلام است.
نايب رئيس (بهشتي)- البته غير از دولت، دولت كه نه!
خانم گرجي- من اضافه كرده‏ام انواع سرمايه‏گذاري‏هاي افراد حقوقي و وابسته به مقامات دولتي و خارجيان مقيم و غير مقيم كشور، اگر چه براي مدت كوتاه و بدون تصويب مجلس شوراي ملي ممنوع است، يعني تمام اينها بايد به تصويب مجلس شوراي ملي برسد نبودش را به عنوان محكم كاري يك مقدار زيادتر كرده‏ام.
كياوش- هرگونه اعطاي انحصار، به رفراندم گذاشته شود.
نايب رئيس (بهشتي)- ولو انحصار داخلي؟ (كياوش- بلي).
حجتي كرماني- پيشنهاد مي‏كنم چون عده به قدر لازم حضور ندارند و نمي‏توانيم نتيجه‏اي از اين مباحثات بگيريم نفر بعدي كه در ليست نطق‏هاي قبل از دستور و بعد از دستور نوبتشان هست بيايند بياناتشان را بكنند.
نايب رئيس (بهشتي)- برنامه امروز اين جلسه از كار صبح شنبه‏مان مي‏كاهد يعني عده‏اي كه امروز نظراتشان را مي‏گويند اگر شنبه ديگر تكرار نكنند به پيشرفت كار مجلس كمك خواهند كرد.
رشيديان- قبلا اصلي داشتيم كه هر نوع سلطه و انحصار را مردود دانسته و با توجه به اين‏كه انحصارطلبي و داشتن انحصار منجر به سرمايه‏داري‏هاي بزرگ مي‏شود كه فرموديد اين بايد مطلقا ممنوع باشد و هر انحصاري باشد سلطه مي‏آورد.
نايب رئيس (بهشتي)- بله، به ذهن مي‏آيد كه ما اگر بتوانيم انحصارات غير دولتي را مطلقاً اينجا ممنوع بكنيم اين به آن مسير اقتصاد مصون از انحصار طلبي‏هاي سرمايه‏داري نزديك‏تر باشد.
                        مشروح مذاكرات قانون اساسى‏جلسه‏50-32، ص: 869
بني صدر- متني كه در آن گروه هفت نفري تصويب شده انحصار نداشت در قلمرو بخش عمومي، يعني آن بخشي كه دولت اداره مي‏كند دادن امتياز تشكيل شركت‏ها و مؤسسات در امور تجارتي و صنعتي و كشاورزي و معادن و خدمات از طرف دولت ممنوع است مگر به حكم ضرورت و با تصويب مجلس شوراي ملي، بعد ما روي همين توضيحاتي كه آقاي مكارم فرمودند آنجا كلمة انحصار را هم براي موارد اضطراري گذاشتيم كه راه بسته نشود. حالا اگر اين را بخواهيم حذف بكنيم بخش خصوصي كه هميشه داخلي نيست گاهي فرض كنيد در پتروشيمي بخواهيد قراردادي ببنديد و طرف حاضر نمي‏شود و مي‏گويد بايد بازار دست من باشد، يا شما بايد بگوييد كه اصلا اين‏گونه قراردادها را نمي‏بنديم يا اگر مي‏بنديد چنين موردي را هم پيش‏بيني بكنيد، البته صرفه استقلال ما به اين است كه از پيش بگوييم نه، چنين قراردادهايي را نمي‏بنديم و آنها هم بدانند حتي انحصار بازار را هم به آنها نمي‏دهيم اگر قصد اين است بايد بحث بيشتري شود و يك نفر كه كاملا به اين امور وارد است بيايد و از جهت اقتصادي قضيه را در كميسيون مشترك تشريح كند ببينيم چه تالي فاسدي دارد اگر ما اين را حذف بكنيم چون ما هم در آن كميسيون آن را حذف كرده بوديم به اصطلاح آقايان احوط اين است كه نباشد.
نايب رئيس (بهشتي)- اينجا صحبت احوط نيست، صحبت استقلال كشور است نه تنها در برابر خارج بلكه در برابر متنفذين سرمايه‏دار داخل هم بايد مصالح اقتصادي تودة مردم و ملت و ناس را مصون نگه داشت.
دكتر گلزاده غفوري- يكي از آقايان مسأله نفع مردم را عنوان كردند در آن صورت هم ما بايد در مقررات خودمان روح اسلام را در رابطه با انسان‏ها در نظر داشته باشيم هر انحصاري مستلزم محروميت ديگران است بنابراين همان‏طور كه در جلسه گفتم انحصار را فعلا كنار بگذاريم چون با روح اسلامي قابل تطبيق نيست ولو به قول ايشان جلب منفعت را در بر داشته باشد، ما اين‏گونه منفعت را نمي‏خواهيم و هدف انساني داريم.
تهراني- ما در آن جلسه هم گفتيم در اسلام هيچ‏گونه انحصارگري نيست يكي از ادله‏اش اين است كه لازمه هر انحصاري منع ديگران است منع ديگران از معاملاتي كه در شرع مقدس جايز است خوب مي‏دانيد معني‏اش اين است كه ما حلال خدا را حرام مي‏كنيم و حلال محمد حلال الي يوم القيامه و حرامش هم همين جور است لذا ما اين انحصار را برداشتيم و در قلمرو بخش عمومي يعني آنهايي كه مربوط به بخش عمومي است يعني معادن، نفت كه دولت استخراج مي‏كند، راه آهن كه اگر به دست بخش خصوصي بيفتد براي اجتماع مضر است و پست و تلگراف و اين جور چيزها بخش عمومي است نه تجارت و نه زراعت و اين حرف‏ها كه بگوييد جلو مردم را نمي‏شود گرفت، در قلمرو بخش عمومي، دادن امتياز تشكيل شركت‏ها و مؤسسات در امور تجارتي، صنعتي به افراد و بخش‏هاي خصوصي ممنوع است يعني دولت خودش (البته سبكش را در اصول ديگر نوشته‏ايم) به وسيله شوراها يا تعاوني‏ها اينها را بايد اداره كند نه اين‏كه به افراد خاصي داده بشود كه مجتمع در مضيقه بيفتد مثلا راه آهن را به بخش خصوصي دادن، مجتمع را در مضيقه مي‏اندازد. نفت و ذوب آهن و صنايع مادر همين‏طور است اما انحصارگري به هيچ وجه ممكن نيست البته امتياز به حكم ضرورت با تصويب مجلس شوراي ملي به بخش خصوصي دادن عيبي ندارد. مجلس هم منفعت مردم را در نظر مي‏گيريد كشاورزي را بخش خصوصي خواست رونق دهد دولت كاري ندارد هيچ قيد و
                        مشروح مذاكرات قانون اساسى‏جلسه‏50-32، ص: 870
بندي ما براي بخش خصوصي نياورديم.
نايب رئيس (بهشتي)- پس اين سؤال مي‏ماند كه وقتي گفتيم بخش خصوصي را رها گذاشتيم در مورد انحصارهاي دولتي مي‏خواهيم در قانون اساسي يك منع مطلق بگذرايم يا بگوييم نه، اگر مجالس ملي آينده مصلحت ديدند در يك موردي انحصار دولتي براي داخل، يك شاخه كار كه معمولا در دست بخش خصوصي است مصلحت ديده شد انحصار دولت باشد كه قبلا هم در اقتصاد ايران اين پيش آمده و حالا بايد درباره‏اش نظر داد يا مي‏آييم به طور كلي جلويش را مي‏بنديم و مي‏گوييم اين ممنوع است يا آزاد مي‏گذاريم و مي‏گوييم مشروط به تصويب مجلس يا احياناً راه حل سومي به نظر دوستان مي‏رسد كه بايد آن را مشخص كنيد چون تا آن حدي كه آقاي تهراني بيان داشتند آزاد گذاشتن مطلق مردم در بخش خصوصي خوب اين يك طرز فكر است و در مقابلش اين‏كه نه، در آنجا هم مقتضاي ولايت و حكومت دولت اين است كه اگر نمايندگان ملت، قوة مقننه در آينده ترجيح داد و تشخيص داد كه در يك شاخه خاص انحصار دولتي باشد اشكالي نداشته باشد اين را بايد اينجا مشخص كنيم.
صافي- اين آن مسأله نيست ايشان گفتند حلال محمد حلال الي يوم القيامه، مسأله ولايت محتاج قانون اساسي نيست.
نايب رئيس (بهشتي)- عنايت نفرموديد ما گفتيم پس در اينجا ننويسيم انحصار دولتي مطلقا نمي‏شود، بنويسيم اگر در يك شرايط خاصي مصلحت ديدند مي‏شود، انحصار را برقرار مي‏كند وقتي آن مصحلت تغيير كرد، وضع عوض شد لغوش مي‏كنند.
طاهري- مثل اين است كه شما بگوييد مالكيت شخصي محترم است بعد يك قيد بزنيد. مگر در موردي كه حاكم شرع به موجب «النبي اولي بالمؤمنين» اين قيد نمي‏خواهد، خود به خود كنارش هست.
نايب رئيس (بهشتي)- فرق است بين قانون اساسي و قوانين ديگر، قانون اساسي دست دولت‏ها را در بعضي جاها مي‏بندد، يعني قانون اساسي مقداري از ولايت آينده را محدود مي‏كند.
طاهري- به هر حال از ولايت رد شده‏ايد.
نايب رئيس (بهشتي)- قرار شده است ما پيشنهادها را بدون نام بخوانيم به اين جهت پيشنهادي كه الان مي‏خوانم نويسنده‏اش را اعلام نمي‏كنم: «دادن امتياز تشكيل شركت‏ها و مؤسسات عمومي در امور تجاري، صنعتي، نظامي، كشاورزي و خدمات و معادن از طرف دولت بدون تصويب مجلس شوراي ملي ممنوع است و اعطاء هر گونه امتياز انحصاري به افراد و مؤسسات خصوصي اعم از داخلي و خارجي مطلقا ممنوع است» بنابراين انحصار دولتي را ممنوع نكرده است بلكه اعطاء هر گونه امتياز انحصاري به افراد و مؤسسات خصوصي را ممنوع كرده است.
مكارم شيرازي- اين بحثي كه در اصول گذشته تصويب شد كه دولت مي‏تواند نظارت بر نياز كند بگويد در تهران مثلا هزار نانوايي بيشتر نباشد به چه وجه شرعي هزار و يكمي را محروم مي‏كند؟ يا در بقيه شغل‏ها دولت مي‏تواند منحصر به پنجاه نفر، صد نفر، برحسب نيازها بكند. و اگر ما آن را از باب حفظ نظام و عدم اختلال و ضرورت، درستش كنيم بقيه مباحثي هم كه در اينجا مطرح است شبيه به همان حلال محمد آنجا چه شد؟ خوب همين جا بحث مي‏شود. (رشيديان- آنجا به طور موقت است.) خوب باشد.
نايب رئيس (بهشتي)- اجازه بدهيد توضيح مختصري بدهم اين چيزي بود كه به نظر خود ما
                        مشروح مذاكرات قانون اساسى‏جلسه‏50-32، ص: 871
هم مي‏رسد در آنجا ما مي‏آييم و به تعبير جناب‏عالي به هزار نفر، به پانصد نفر يك پروانه كسبي مي‏دهيم اينها خطري ندارد اما برحسب تجربه تاريخي، دادن انحصار يك رشته اقتصادي به يك شركت يا يك گروه يا يك فرد، از آن چيزهايي است كه راه را براي سرمايه‏داري ستمگران تا حالا در دنيا باز كرده است اين به نظر مي‏رسد كه قياس مع الفارِ شده.
رشيديان- مثال‏هايي كه در زمينه امتياز و انحصار اخيراً زده شد، به نظر من اين مثال‏ها در اين مورد درست نبود همين‏طور كه شما يك قسمتي را فرموديد و اين مسأله كه فرمودند به صورت تعاوني‏ها، آن وقت كه به صورت تعاوني در مي‏آيد ديگر انحصار نيست امتياز هم بايد به صورت تعاوني باشد حالا در اسلام اين چه سيستم اقتصادي است ما داريم كه امتيازات كشف و بهره‏برداري از معادن مس را به يك نفر يا به سه نفر كه شريكند مي‏دهند آيا چنين چيزي در اقتصاد سالم اسلامي كه عليه سلطه و عليه سرمايه‏داري كذايي مبارزه مي‏كند مي‏دهد؟ بحث اين نيست كه دست دولت را مي‏بندد ما يك اقتصادي داريم مشخص، معلوم، روشن و از همين حالا هم بايد روشن بشود اين را به كسي مي‏گويند كه اقتصادش نامشخص باشد سياستش نامعلوم باشد مي‏گويند خيلي خوب در آينده مي‏آيند و فكر مي‏كنند كه چه خواهد شد اما معلوم است كه در يك مملكت اسلامي كه ما مي‏خواهيم فقرا را ريشه‏كن كنيم و سلطه‏جويي را از بين ببريم اين دادن امتياز هم حتي لازم نيست اگر بخواهيم به صورت گروهي باشد كه آن مي‏شود جنبه ملي يا تعاوني.
نايب رئيس (بهشتي)- امتياز يعني پروانه، يعني شما الان به هر كاسبي يك پروانه كسب مي‏دهيد براي تنظيم امور، اين هيچ اشكالي ندارد.
رشيديان- در بخش عمومي، كشاورزي و معادن اين به آن نمي‏خورد؟
نايب رئيس (بهشتي)- خير، آنجا اين‏طور گفته مي‏شود كه در بخش عمومي يك وقت است دولت خودش كار مي‏كند كه هيچ بحثي نيست يك وقت است دولت مي‏خواهد بيايد فعاليت در بخش عمومي را بدهد به يك واحد خصوصي.
رشيديان- مثلا راه آهن كه فرمودند.
نايب رئيس (بهشتي)- مثلا مي‏خواهيم بگوييم اينجا بايد با تصويب مجلس شوراي ملي باشد دولت بدون تصويب مجلس فعاليت‏هاي مربوط به اقتصاد عمومي را به واحدهاي خصوصي ندهد، منظور اين است. (رشيديان- يعني راه آهن را بدهد به يك نفر يا سه نفر؟) ببينيد اداره راه آهن از قم به تهران را دولت مي‏دهد به يك شركت خصوصي، كه اين راه آهن را با قيمت‏هايي كه معين مي‏كند خودش هم نگهداري بكند و هم بهره‏برداري كند طبق يك قراردادي مي‏گوييم اگر دولت خواست هم نگهداري بكند و هم بهره‏برداري كند طبق يك قراردادي مي‏گوييم اگر دولت خواست اين كار را بكند بايد با تصويب مجلس باشد بدون تصويب مجلس نمي‏تواند چنين قراردادي را با يك فرد يا شركت خصوصي منعقد كند. مثال ديگر كار پست است، يك وقت نامه‏رسان‏ها كارمند دولت يا شركت دولتي هستند يك وقت است نه، مي‏دهد به يك واحدي توزيع نامه‏ها را به عهده مي‏گيرد الان مي‏دانيد در ايران يك واحد پست سريع اين جوري وجود دارد كه خصوصي است مي‏گوييم چنين اجازه‏اي در بخش عمومي بايد با تصويب مجلس باشد كه در آن سوء استفاده نشود.
موسوي اردبيلي- دو اصل بعدي فكر مي‏كنم حرفي نداشته باشد، آنها را براي رأي‏گيري مطرح كنيد. (چند نفر از نمايندگان- چرا، ما راجع به آن اصول نظراتي داريم.)
                        مشروح مذاكرات قانون اساسى‏جلسه‏50-32، ص: 872
نايب رئيس (بهشتي)- اجازه بفرماييد اين بحث را همين جا تمام مي‏كنيم البته سه نفري هم كه اسم نوشته‏اند، مطالبشان را مي‏فرمايند كه عدالت اجرا شده باشد و بعد سراغ اصول ديگر مي‏رويم.
هاشمي‏نژاد- اجازه بفرماييد، اصلي كه اينجا مطرح شده فقط جنبه اسلامي ندارد كه ما بنشينيم ببينيم كه عنوان اولي با مباني اوليه اسلام اين كار حلال يا حرام است بحث در دادن و ندادن امتياز است اين قضيه‏اي است كه بايد ببينيم چه عكس العمل‏هاي اقتصادي براي مملكت پيش مي‏آورد و نمي‏آورد، بايد ببينيم كشورهاي ديگر چه كرده‏اند، اگر دو ساعت هم اين بحث را ادامه بدهيم باز نمي‏توانيم تصميم بگيريم و نبايد هم تصميم بگيريم چون اين هم در رابطه با مسائل اسلامي است و هم در رابطه با مسائل اقتصادي و عكس العمل‏هاي آن براي مملكت، بنابراين بهتر است از متخصصين فن دعوت بكنيم ببينيم وضع حقوقي آن به چه ترتيب است چه عكس العملي پيش مي‏آورد بعد با توجه به عناوين ثانويه حكم اسلاميش را صادر كنيم.
رباني شيرازي- من پيشنهادي داده‏ام توجه شود.
دكتر آيت- در اول اين بحث من اشاره كردم و بعد صحبت‏هايي كه درباره انحصار شد غير از آن نبود ما چند نوع انحصار داريم يا انحصار كاري را به يك فرد يا مؤسسه خصوصي مي‏دهيم كه اين عمل بايد ممنوع شود، و يا انحصار در مورد فرد يا مؤسسه خصوصي خارجي است كه قطعا بايد ممنوع باشد. باقي مي‏ماند يك نوع انحصار آن‏هم انحصار دولتي است مثل دخانيات كه الان در انحصار كيست؟ در انحصار دولت است به نفع مردم هم هست چون دولت به هر حال هرچه انحصار در اختيارش باشد امكان اين‏كه آنها در اختيار افراد خصوصي قرار بگيرد و منجر به تمركز سرمايه بشود كمتر مي‏شود. مسأله‏اي كه آقاي هاشمي‏نژاد گفتند يك متخصص بيايد روشن كند، احتياج به متخصص نيست انحصار مفهومش روشن است افراد هم به اين اندازه كه بتوانند در اين مورد تصميم بگيرند در اين مجلس هستند. مسأله ديگري كه خواستم مطرح بكنم اين است كه گاهي اوقات دادن امتياز انحصار ممنوع است ولي سبك مملكت طوري است كه خود بخود در كشورهاي سرمايه داري انحصار بوجود مي‏آيد البته در بحث اقتصاد بايد پيشبيني بشود كه ما كاري بكنيم كه عملا انحصار بوجود نيايد ولو اينكه قانوناً ممنوع باشد.
نايب رئيس (بهشتي)- پيشنهادي رسيده است كه مي‏خوانم: «اعطاي انحصار در امور تجاري و صنعتي و كشاورزي و معادن و خدمات در بخش عمومي مطلقاً ممنوع است و همچنين دادن امتياز تشكيل شركت‏ها و مؤسسات، مگر در موارد ضرورت با تصويب مجلس شوراي ملي است.» اين به نظر من خيلي ناقص آمد كه بعد روي آن بحث مي‏كنيم.
5- طرح و تصويب اصل 67 (اصل هشتادم)
نايب رئيس (بهشتي)- اصل شصت و هفت را مي‏خوانم:
اصل 67 (اصل هشتادم)- گرفتن و دادن وام و به كمك‏هاي بدون عوض داخلي و خارجي از طرف دولت بايد با تصويب مجلس شوراي ملي باشد. فكر مي‏كنم با توجه به بحث‏ها و صحبت‏هايي كه امروز صبح شد در مورد اين اصل بحث زيادي نداشته باشيم. آقاي تهراني سؤالي داريد؟
                        مشروح مذاكرات قانون اساسى‏جلسه‏50-32، ص: 873
تهراني- خير، فقط مي‏گويم بنويسيد با تصويب مجلس شوراي ملي و شوراي رهبري و بعد رأي بگيريد.
نايب رئيس (بهشتي)- آقاي تهراني «شوراي رهبري» را آن قدر وسيع نكنيد كه مجبور باشد براي خودش تشكيلات و ساختمان و كارمند داشته باشد. ما اگر بخواهيم در قانون اساسي، شوراي رهبري را در همه امور دخالت بدهيم، بايد در حقيقت يك دولت سومي در كشور به وجود بياوريم. اجازه بفرماييد نقش شوراي رهبري همان نقش عام كه اتفاقاً مورد نظر خودمان هم هست، باشد. آقاي رباني شيرازي شما سؤالي داريد؟
رباني شيرازي- اگر چنان‏چه دولت بخواهد از مردم كمك بلاعوض بگيرد مانند امور خيريه و امثال آنها، اين بايد به تصويب مجلس شوراي ملي برسد؟
نايب رئيس (بهشتي)- اين مسأله اتفاقاً در جلسه صبح مطرح شد و در جواب اين سؤال گفته شد كه گاهي اوقات كمك‏هاي بلاعوضي را كه دولت از افراد و يا مؤسسات خيريه مي‏گيرد، ممكن است در آن انحرافاتي به وجود بيايد. كما اين‏كه در گذشته هم، چنين اتفاقاتي افتاده است اين است كه در چنين مواردي اگر گرفتن وام جنبه عام دارد، مجلس يك اجازه عام در اين مورد به دولت مي‏دهد، و اگر هم چيز خاصي هست، به هر حال بهتر است كه پاي نظارت نمايندگان ملت را به ميان كشيد. آقاي رشيديان شما فرمايشي داريد؟
رشيديان- بعد از كلمه «در مجلس» بايد كلمه «علني» هم اضافه شود.
نايب رئيس (بهشتي)- ما يك اصلي را در اين مورد داريم كه تمام جلسات مجلس شوراي ملي علني است و مردم در جريان كار آن قرار دارند. آقاي حسيني هاشمي هم سؤالي دارند و بعد از سؤال ايشان رأي مي‏گيريم.
حسيني هاشمي- وام گرفتن از خارج نوعاً با ربا دادن همراه است و نتيجه و خصلت آن‏هم همان نتيجه انحصار است، نهايت در يك شكل پولي. اين هم باز دو سوم نظر مجلس لازم نيست؟ در عين اين‏كه در نظر مباركتان باشد، كه هرگاه مثلا سيصد نفر نمايندگان مجلس باشند و صد و پنجاه و يك نفر به يك امري رأي بدهند طبق همين قانون رأي به حد كافي دارد در حالي كه ممكن است صد و چهل و نه نفر بقيه نظرشان غير از اين باشد.
نايب رئيس (بهشتي)- شماجزو آن عده‏اي هستيد كه چنان به آينده اين مملكت سوء ظن دارند، كه گويي تنها ما هستيم و اين نسل كه حافظ و نگهدار مملكت و قانون است. بنابراين آقا دايره فعاليت نمايندگان آينده مردم را اين قدر تنگ نكنيد. اولا راجع به ربا كه فرموديد، آن مسأله منتفي است چون طبق قانون اسلام حرام است و نبايد گرفته شود و بدون ربا هم كه بحمد الله اصلا نمي‏شود وامي دريافت كرد و بنابراين فكرتان راحت باشد. به علاوه در اصل قبلي هم گفتيم، وام خارجي اصلا ميسر نيست. بنابراين چون سؤال ديگري در اين مورد نيست، نسبت به اين اصل با ورقه اخذ رأي مي‏شود. (آقايان دكتر روحاني و عضدي «منشي‏ها» در محل نطق حاضر شدند و آراء مأخوذه را شمارش كردند و نتيجه به قرار زير اعلام گرديد)
نايب رئيس (بهشتي)- عده حاضر در جلسه هنگام اخذ رأي پنجاه و پنج نفر، شماره كل آراء پنجاه و شش رأي كه يك رأي به قيد قرعه خارج شد، موافق چهل و نه نفر، ممتنع پنج نفر، مخالف يك نفر، بنابراين، اين اصل تصويب شد، تكبير. (نمايندگان سه بار تكبير گفتند)
                        مشروح مذاكرات قانون اساسى‏جلسه‏50-32، ص: 874
6- طرح اصل 68
نايب رئيس (بهشتي)- اصل 68 مطرح است كه قرائت مي‏شود.
اصل 68- استخدام كارشناسان و مستشاران خارجي از طرف دولت در حد احتياج و ضرورت بايد به تصويب مجلس شوراي ملي برسد.
نايب رئيس (بهشتي)- من پيشنهاد مي‏كنم كه كلمه «مستشاران» را در اين اصل حذف كنيم.
طاهري اصفهاني- من پيشنهاد مي‏كنم كه «فقط» بعد از كلمه «دولت» اضافه شود.
نايب رئيس (بهشتي)- يعني اگر در حد آن نبود نبايد به تصويب برسد؟!
دكتر آيت- در اينجا گفته‏ام: «استخدام كارشناسان و مستشاران خارجي» ممنوع است پس بايد اول استخدام فرد خارجي را كلا ممنوع كنيم و بعد استخدام كارشناسان را به تصويب مجلس بگذاريم.
نايب رئيس (بهشتي)- فرد عادي معمولا خطري ايجاد نمي‏كند. اين‏كه مي‏گويند استخدام كارشناسان ممنوع باشد به خاطر اين‏كه هميشه از ناحيه اين عده خطرات زيادي براي مملكت ما به وجود آمده است وگرنه، اگر ضرورتي ايجاب كرد مي‏خواهند بتوانند كه افراد عادي خارجي را استخدام كنند.
دكتر آيت- چه ضرورتي ايجاب مي‏كند؟
نايب رئيس (بهشتي)- گاهي اوقات ممكن است بخواهند 10 نفر راننده معمولي استخدام كنند اين‏كه اشكالي ندارد.
تهراني- كلمه «كارشناسان» را حذف كنيد و رأي بگيريد.
رباني شيرازي- مرقوم بفرماييد «استخدام بيگانگان و كارشناسان ...»
نايب رئيس (بهشتي)- اگر مقصودتان چنين باشد بايد بنويسم «استخدام كاركنان و كارشناسان». آقاي دكتر ضيائي شما سؤالي داريد؟
دكتر ضيائي- بايد بنويسيم: «استخدام اتباع بيگانه يا اتباع خارجي» يعني استخدام اتباع بيگانه مطلقاً ممنوع باشد؟ مگر اين‏كه در موارد استثنايي مجلس اجازه دهد. يزدي- چرا ممنوع باشد؟ ممكن است شما در يك مورد استثنايي مجبور شويد چند راننده استخدام كنيد.
دكتر ضيائي- اتفاقا صحبت من در همين مورد است چون دولت طاغوتي گذشته در حالي كه در مملكت خودمان عده زيادي بيكار بودند اتباع خارجي را از كره و فيليپين به عنوان راننده با كارشناس استخدام كرد، در صورتي كه آنها حتي در كارخانجات ما به اندازة يك كارگر هم مهارت نداشتند.
مكارم شيرازي- آنها «كارشناس» بودند. (خنده نمايندگان)
رشيديان- من معتقدم كه اول بايد قيد «ممنوعيت» در اينجا اضافه شود چون كلمه «ضرورت» پشت سرش آمده است، يعني بنويسيم: «استخدام كاركنان خارجي ممنوع است مگر در مورد بسيار ضروري و در حد احتياج كه بايد به تصويب مجلس شوراي ملي برسد».
نايب رئيس (بهشتي)- پيشنهاد خوبي است، به هر حال تصميم با آقايان است. آقاي يزدي سوالي بود؟
                        مشروح مذاكرات قانون اساسى‏جلسه‏50-32، ص: 875
يزدي- من معتقدم استخدام كاركنان ولو كارشناس نباشد توقف بر تصويب مجلس شوراي ملي نداشته باشد. البته دولت وقتي صلاح دانست مي‏تواند اين كار را بكند. دليل ندارد كه متوقف بكند.
دكتر آيت- اصلا هميشه اين‏طور بوده است يعني استخدام خارجي قبلا ممنوع بوده است.
خانم گرجي- لااقل قيد «موقت» را اضافه بفرماييد.
نايب رئيس (بهشتي)- به نظر من لزومي ندارد چون استخدام كه مادام العمر نمي‏شود.
هاشمي‏نژاد- با توجه به اين‏كه در سطح بين المللي الان عده‏اي منتظرند كه ببينند ما در قانون اساسي خود چه چيزهايي را ذكر مي‏كنيم، بنابراين بايد قانون اساسي ما شامل و كامل باشد. يك مقدار احتياطي كه آقايان مي‏فرمايند به خاطر شرايط خاصي است كه در گذشته بوده است.
نايب رئيس (بهشتي)- اتفاقا در شرايط عام كشورمان بوده است.) بله، شرايط خاصي نسبت به كشورهاي ديگر را عرض مي‏كردم. مساله اين است كه يا رژيم آينده رژيمي است كه به مجلس ما احترام قائل است و آن مجلس هم با رأي ما تشكيل مي‏شود يا اين كه اصلا كاري به اين مسائل ندارد بنابراين نه دولتش و نه مجلسش هيچكدام مورد اطمينان مردم نخواهد بود. بايد كاري بكنيم قانون اساسي را كه به مردم ارائه مي‏دهيم طوري برداشت نكنند كه ما يك روش غير منطقي را اتخاذ كرده ايم.
نايب رئيس (بهشتي)- دو نظر در مجلس وجود دارد يكي اين‏كه لزوم اجازه مجلس شوراي ملي در آينده مربوط به كارشناسان باشد و دوم اين‏كه اصولا استخدام اتباع بيگانه به هر طريق ممنوع گردد. يعني عده‏اي معتقدند كه اين ممنوعيت و مشروطيت فقط مربوط به كارشناسان باشد، كه معمولا در بين آنها مارمولك‏هايي پيدا مي‏شوند كه فسادها و فتنه‏ها برپا مي‏كنند، نظر عده‏اي اين است كه اين ممنوعيت شامل همه اتباع بيگانه بشود ولو اين‏كه يك كارگر ساده باشد. اينجا دو نظر وجود دارد، نظر اول مستند است به اين‏كه جايي را كه مي‏خواهيد در قانون اساسي ذكر كنيد و به اجازه مجلس بگذاريد مربوط به مواردي بكنيد كه خطرش بيشتر است. درباره چيزهايي كه مربوط به سياست كلي اقتصادي مملكت است و خطري براي استقلال مملكت ندارد، اين را ديگر در اينجا برايش حدي قائل نشويم چون اين‏گونه موارد و جزييات خيلي زياد است ولي خوب، عده‏اي معتقدند كه اين احتياط را هم در قانون اساسي ذكر نماييم كه حتي اگر دولت خواست چند كارگر خارجي را استخدام بكند بايد از مجلس اجازه بگيرد.
رستم شهزادي- در گذشته عده زيادي از زرتشتيان ايراني به كشورهاي هند و پاكستان و حتي بعضي از كشورهاي عربي رفته‏اند. حالا مي‏خواهند به ايران بازگردند، البته گذرنامه خارجي دارند و تبعه كشور خارجي هم هستند ولي حالا كه مي‏خواهند برگردند مستلزم اين است كه بيايند و در اينجا به كاري مشغول شوند و بعد از چندي گذرنامه و شناسنامه خود را به ايراني تبديل بكنند، كما اين‏كه در گذشته هم خيلي ها اين كار را كردند.
پس حالا هم به اينها فرصت بدهيم كه در اينجا كاري پيدا كنند بعد تابعيت ايران را دوباره بپذيرند.
نايب رئيس (بهشتي)- توجه بفرماييد كه ما در اينجا نمي‏توانيم به آنها اين فرصت را بدهيم. دولت به هر كسي كه بخواهد به ايران بيايد اول بايد اجازه ورود بعد اجازه اقامت و بعد اجازه كار به او بدهد. بنابراين يعني نفر بيگانه براي اشغال در ايران بايد از سه خوان رستم بگذرد!
رباني شيرازي- اصل بايد بر اين باشد كه استخدام و كاركردن افراد خارجي در ايران‏
                        مشروح مذاكرات قانون اساسى‏جلسه‏50-32، ص: 876
ممنوع است مگر در موارد ضروري.
يزدي- چرا حتي استخدام كارگر ساده هم ممنوع باشد؟ ممكن است بخواهند كارگر مسلمان همسايه شما را كه به او احتياج است استخدام كنند، به چه دليلي استخدام نكنند؟
نايب رئيس (بهشتي)- من براي اين‏كه مساله روشن شود مثالي مي‏زنم. فرض بفرماييد يك وقتي ممكن است براي كادر علمي فلان دانشگاه چند استاد را به كار دعوت كنيد و اين استاد يا استادان هم يك سالي تدريس مي‏كنند و مي‏روند. حالا مي‏خواهيد قانون طوري نوشته شود كه دولت موظف باشد براي يك يك اين‏گونه موارد از مجلس شوراي ملي مجوز كسب كند؟ اگر غير از استخدام كارشناسان، استخدام چند كارگر و يا يكي دو نفر معلم را براي مملكت خطري مي‏دانيد، بسيار خوب، در همين جا بنويسيم. توجه داشته باشيد كه عرض مي‏كنم خطر، زيرا خطر غير از مشكلاتي است كه ممكن است به وجود آيد. مشكلات را دولت بايستي حل بكند و اگر نتوانست و از عهده‏اش برنيامد نمايندگان مجلس به او رأي اعتماد نمي‏دهند و در نتيجه كنار مي‏رود. به نظر من حتما بايد جلو خطر را گرفت، حالا اگر استخدام چند كارگر را ضرر مي‏دانيد و نه خطر، پس در اينجا استخدام را به كارشناسان خارجي محدود كنيم ولي اگر نه، در مورد كاركنان غير كارشناس خارجي هم خطري مي‏بينيد در اينجا به طور كلي بايد بنويسيم: «استخدام اتباع بيگانه از طرف دولت ممنوع است».
 (رباني شيرازي- اصلا متخصص وارد مملكت كردن چه خطري دارد؟) تجربه اين است كه معمولا كارشناسان مي‏توانند در يكي از شاخه‏ها جهت بدهند، كارگر ساده كه نمي‏تواند چنين باشد.
مكارم شيرازي- خطري را هم كه بعضي از آقايان متذكر شده‏اند در شرايط خاصي ممكن است باشد. من معتقدم موارد جزيي را در قانون اساسي نياوريم و فقط استخدام كارشناس از طرف دولت به تصويب مجلس شوراي ملي باشد.
دانش‏راد- اين‏كه عده‏اي از آقايان مي‏فرمايند بنويسيم «استخدام كارشناسان خارجي ممنوع است مگر در حد احتياج ...» اين معنايش اين است كه استخدام بقيه خارجي‏ها ممنوع نيست و فقط استخدام كارشناسان هست كه ممنوع است. من معتقدم همان عبارت اولي بهتر است. نكته ديگري كه مي‏خواستم عرض كنم اين است بعضي مواقع ما كارشناس استخدام نمي‏كنيم ولي تجهيزات و وسايلي مي‏خريم و قرارداد مي‏بنديم و چند كارشناس هم با آنها مي‏آيند، يعني در حقيقت اينها بدون اين‏كه در ايران استخدام شوند عملا در اينجا كار مي‏كنند.
مثلا الان در شركت ذوب آهن در حدود هزار نفر خارجي هستند كه در استخدام ما نيستند، در استخدام مؤسسه خودشان هستند، در اين مورد چه بايد كرد؟
نايب رئيس (بهشتي)- ما مي‏توانيم اصلا كلمه استخدام را هم حذف كنيم و بنويسيم: «استفاده از كارشناسان خارجي از طرف دولت ممنوع است. مگر در حد احتياج و ضرورت كه بايد به تصويب مجلس شوراي ملي برسد».
بني صدر- خير، اين‏طور درست نيست، چون اگر اين‏طور بنويسيم آن وقت اگر دولت بخواهد از چند متخصص و كارشناس مثلا در امور اقتصادي سؤالي بكند و نظرشان را بخواهد بر طبق اين نوشته، اين كار ممنوع است مگر اين‏كه دولت برود و از مجلس كسب مجوز بكند.
گلزاده غفوري- دو مسأله اينجاست يكي اين‏كه استخدام استادان هم براي دانشگاه‏ها شامل اين اصل مي‏شود يا نه، و دوم اين‏كه آيا لازم نيست براي تصويب مجلس يك حد نصابي‏
                        مشروح مذاكرات قانون اساسى‏جلسه‏50-32، ص: 877
قائل شويم؟ مثلا بگوييم با تصويب دو سوم مجموع نمايندگان، به نظر من براي اطمينان خاطر مردم و احتياط بيشتر اگر حد نصاب دوم سوم را در اينجا اضافه كنيم بهتر است.
نايب رئيس (بهشتي)- اين مسأله دو سوم را به كجاها مي‏خواهيد بكشانيد؟ يك كمي بايد نسبت به آينده و نمايندگان آينده ملت خوش‏بين‏تر بود. بايد مدير قابل اعتماد پيدا كرد وگرنه يك مدير را در چارچوب آهني مشكل و دشوار قرار دادن، چگونه مي‏تواند به نحو احسن كار بكند؟
گلزاده غفوري- ما اين شرط سنگين و اين احتياطات را براي اين قائل مي‏شويم كه در آينده مردم و مملكت روي پاي خود بايستند، و به حد خود كفايي برسند. ما شرايط را سنگين مي‏كنيم تا مثل ژاپن هشتاد سال پيش كه گفت تا خودمان شيشه درست نكنيم، رياست جمهور شيشه نمي‏خواهد، ما هم مي‏خواهيم به ملت به خودكفايي برسد و گذاشتن چنين شرايط سنگين به خاطر همين مسأله است.
نايب رئيس (بهشتي)- شما خودتان مي‏فرماييد دولت ژاپن اين حرف را زد ما هم بايد كاري بكنيم خود دولت و ملت ما اين‏طور فكر كنند وگرنه اين مسأله‏اي را كه مي‏فرماييد در قانون اساسي آنها هم نبود. ما الان مي‏خواهيم با يك تعداد نوشته روي كاغذ اين بهشت موعود را بسازيم ما بهشت موعود را ان شاء الله با عمل صالح مي‏سازيم. بنابراين اجازه بدهيد آن عمل صالح هم كه برخاسته از انگيزه‏ها است يك مقدار عادي‏تر باشد. آقاي حجتي شما توضيحي داريد؟
حجتي كرماني- از نظر آن «امت واحده» نبايد دراينجا كشور اسلامي و غير اسلامي را از هم جدا كرد؟
نايب رئيس (بهشتي)- اجازه بدهيد اين تفسير و تميز به عهده مجلس شوراي ملي باشد چون آوردن تك تك اين موارد و جزييات در قانون اساسي كار را دشوارتر مي‏كند. اگر تك تك موارد را ذكر كنيم و احياناً يك مورد از ذهن ما فرار كند و ذكر نشود، آن وقت مشكل چند برابر مي‏شود. (كياوش- شما كارشناسان را حذف كرديد ولي ممنوعيتش معلوم نشد.) كارشناس قطعا شامل مستشار مي‏شود و به همين جهت كلمه «كارشناس» كه معناي وسيع‏تري دارد در اينجا ذكر كرديم، خوب، من اين اصل را مي‏خوانم و به همين صورت كه قرائت خواهد شد نسبت به آن با ورقه اخذ رأي مي‏شود.
اصل 68- استخدام كارشناسان خارجي از طرف دولت ممنوع است مگر در حد احتياج و ضرورت كه بايد به تصويب مجلس شوراي ملي برسد. (آقايان: دكتر روحاني و عضدي منشي‏ها در محل نطق حاضر شدند و پس از شمارش آراء نتيجه به شرح زير اعلام شد.)
نايب رئيس (بهشتي)- عده حاضر در جلسه هنگام اخذ رأي پنجاه و چهار نفر، تعداد كل آراء پنجاه و يك رأي، موافق چهل و شش نفر، ممتنع هفت نفر ومخالف يك نفر بنابراين، اين اصل رأي كافي نداشت و رد شد. پس اين اصل براي بررسي بيشتر به كميسيون بر مي‏گردد. ما در دستور كار امروز عصر پنج اصل داشتيم كه يك اصل آن تصويب شد و چهار اصل هم تصويب نگرديد پس امروز در جلسات صبح و عصر موفق شديم نه اصل را به تصويب برسانيم كه به قول معروف براي مجلس ما يك ركورد تازه‏اي بود. ان شاء الله صبح شنبه آينده ساعت هفت و نيم گروه كار خودش را آغاز مي‏كند.
                        مشروح مذاكرات قانون اساسى‏جلسه‏50-32، ص: 878
ضمنا امروز يكي از غايبين جلسه ما، برادرمان آقاي رحماني هستند كه به مناسبت چهلم شهادت فرزندشان در جلسه شركت ندارند و ما هم چون توفيق نداريم كه در مجلس ختم ايشان شركت كنيم از همين جا به ايشان تسليت مي‏گوييم و براي شادي روح فرزندشان مرحوم مهندس رحماني سوره حمد را مي‏خوانيم. (نمايندگان سوره حمد را قرائت كردند)
7- پايان جلسه‏
نايب رئيس (بهشتي)- جلسه را ختم مي‏كنيم، جلسه آينده ما، ساعت سه بعد از ظهر شنبه خواهد بود.
 (جلسه ساعت هفده و سي دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 879
                        جلسه سي و چهارم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده و ده دقيقه روز هفتم مهرماه 1358 هجري شمسي برابر با هفتم ذيقعده 1399 هجري قمري به رياست آقاي دكتر محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت جلسه‏
2- طرح و تصويب اصل 66 (اصل هفتاد و نهم)
3- طرح و تصويب اصل 64 (اصل هشتاد و سوم)
4- طرح و تصويب اصل 65 (اصل هفتاد و هفتم)
5- طرح و تصويب اصل 68 (اصل هشتاد و دوم)
6- طرح و تصويب اصل 69 (اصل هشتاد و هشتم)
7- طرح اصل 70
8- طرح اصل 71
9- پايان جلسه‏
دبير خانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 881
1- اعلام رسميت جلسه‏
نايب رييس- بسم الله الرحمن ارحيم. جلسه رسمي است و كارمان را آغاز مي‏كنيم چون مقداري از كارمان از روز پنجشنبه بعد از ظهر براي امروز ماند با اجازة دوستان حالا كه عده براي شروع بحث كافي است وبعضي از دوستان هم كه براي نطق قبل از دستور نوبت گرفته‏اند تشريف ندارندنوبتشان را به جلسه‏هاي آينده موكول مي‏كنيم و دستور جلسه را آغاز مي‏كنيم.
2- طرح وتصويب اصل 66 (اصل هفتاد ونهم)
نايب رئيس- وارد دستور جلسه مي‏شويم سه اصل 64 و 65 و 68 را كه روز پنجشنبه مطرح كرديم و به گروه برگشت، تغييراتي كه به نظر گروه مي‏رسد مناسب باشد در اين سه اصل داده‏ايم كه مورد راي‏گيري قرار بگيرد و چون حالا تعداد نمايندگان حاظر در جلسه به اندازه كافي نيست براي اين‏كه باز در موقع راي‏گيري به محظور برنخوريم با توجه به اين‏كه بحث كافي هم درباره اين سه اصل شده است راي‏گيري را به آخر جلسه موكول مي‏كنيم و حالا به بحث و بررسي اصل شصت وشش مي‏پردازيم. (تهراني- چرا يك دفعه رفتيد سراغ اصل 66؟) براي اين‏كه تعداد نمايندگان كافي نيست و فعلا اصل 66 را مي‏خوانيم:
اصل 66- برقراري حكومت نظاني ممنوع است ولي در حالت جنگ و شرايط اضطراري نظر آن، دولت حق دارد با تصويب مجلس شوراي ملي موقتاً محدوديت‏هاي ضروري را برقرار نمايد.
نايب رئيس- در اين باره نظري هست؟ آقاي سبحاني بفرماييد.
سبحاني- بنده صبح هم دركميسيون مشترك عرض كردم كه اين قيد «شرايط اضطراري و نظير اين» يك قيد مجمل و كشداري است و همان گرفتاري‏هايي كه رژيم سابق در حكومت نظامي درست كرد، اين كلمه هم همان گرفتاري‏هارا به وجود خواهد آورد. منظور از «شرايط اضطراري و نظير آن» چيست؟ اين را حالا توجيه وتفسير كنيد زيرا آيندگان آن را چگونه توجيه و تفسير خواهند كرد؟ اگر اين قيد را برداريد شايد بهتر باشد.
نايب رييس- بسيار خوب آقاي هاشمي‏نژاد بفرماييد.
هاشمي‏نژاد- ما در گروه چهارم اين اصل را نوشته‏ايم مثل اين‏كه اشكالاتي براي آقايان پيش آمده كه احتياج به توضيح دادن و روشن شدن دارد.
نايب رييس- بلي، بعداً توضيح مي‏دهم آقاي حجتي بفرماييد.
حجتي كرماني- عرض بنده اين است كه چون اين محدوديت‏هاي ضروري خيلي روشن نيست ممكن است به همان حكومت‏هاي نظامي برسد بنابراين بايد طوري نوشته شود كه روشن باشد و به صورت حكومت نظامي درنيايد.
                        مشروح مذاكرات قانون اساسى‏جلسه‏50-32، ص: 882
نايب رييس- بسيار خوب آقاي آيت بفرماييد.
دكتر آيت- من هم نظرم نظر آقاي سبحاني است به اين صورت كه اولا مي‏توانيم موارد اضطراري را پيش‏بيني بكنيم كه شورش و قيام عليه حكومت قانوني ذكر كنيم بعد هم محدوديت ها را مي‏توانيم پيش‏بيني بكنيم كه از جهت و تجمع و تردد باشد و ديگر مطبوعات توقيف نشوند و ساير آزادي‏ها هم از مردم سلب نشود. (نايب رييس- يعني اينجا شرح بدهيم؟) بلي از نظر تجمع و طرد شرح داده شود.
نايب رييس- آقاي طاهري اصفهاني.
طاهري اصفهاني- بنده فرمايش جناب آقاي آيت و آقاي سبحاني را تاييد مي‏كنم.
نايب رييس- بسيار خوب آقاي رباني املشي.
رباني املشي- ممكن است افراد در محدوديت‏هاي ضروري اختلاف نظر داشته باشند كه محدوديت ضروري تا چه اندازه بايد باشد. محدوديت ضروري به نظر چه كسي؟ به نظر مجلس شوراي ملي؟
نايب رييس- اينجا گفته شده «دولت حق دارد در موارد اظطراري وضروري با تصويب مجلس شوراي ملي» پس قطعا مجلس شوراي ملي اين موارد را تشخيص مي‏دهد.
رباني املشي- منظوراز «با تصويب مجلس شوراي ملي» چيست؟ (نايب رييس- ضرورت‏ها را مي‏فرماييد؟) عرضم اين محدوديت‏هاي ضروري است. (نايب رييس- آن را هم مجلس نظر مي‏دهد.) پس بايد اينجا قيد شود.
نايب رييس- البته، دولت محدوديت‏ها ضروري را هم در اصل ضرورت و هم در كيفيت با تصويب مجلس شوراي ملي تعيين خواهد كرد و بنده فكر نمي‏كنم ابهامي داشته باشد. آقاي فوزي بفرماييد.
فوزي- در كميسيون اين قسمت بحث شد در اينجا هم عرض مي‏كنم اين‏كه نوشته شده با تصويب و موافقت مجلس باشد ممكن است در اين برهه‏از زمان‏امكان تشكيل‏مجلس شورانباشددر اين صورت تكليف چيست؟ آيا اين محدوديت نظامي‏برقرار مي‏شود يا خير؟ پس اين مطلبي است كه‏بايد تمام جوانب‏آن را در نظر گرفت‏تا در موقع پياده كردن، مواجه‏با مشكلات‏نشويم.
نايب‏رئيس- آن‏چه را كه مناسب باشدوقتي رسيديم به‏وظايف رئيس جمهور يا دولت يا شوراي رهبري اين موارد فوق‏را آنجا مي‏گوييم كه در آنجا تا تشكيل مجلس شورا نظر آن‏ها جانشين نظر مجلس باشد اينجا مسأله را به مجلس واگذار مي‏كنيم والي براي موارد فوق‏العاده مي‏گوييم كه سه‏مقام‏فوق الذكرجانشين مجلس شورا باشند. (فوزي- فعلا اين را قبول مي‏كنيم تابعداً رفع‏اشكال شود؟) خير منظور اين است كه اينجااستثنايي نباشد. (مكارم‏شيرازي- عرض بنده‏اين است كه اينجا توضيحاتي‏لازم داردكه اگر لازم شد به ارز برسانيم‏كه‏سوء تفاهم‏نشود.) بسيار خوب، آقاي فاتحي بفرماييد.
فاتحي- همان‏طور كه آقا فرمودند اين شرايط اضطراري قدري كشدار است در اين باره قدري توضيح داده شود كه مراد، بروز امر فوق العاده است كه امنيت‏عمومي ياخصوصي يك شهر يا يك استاني در خطر باشد يا منظور همه مملكت است كه مي‏خواهيم اين اجازه داده شود بهتر است داخل پرانتز در شرح شرايط اضطراري نوشته شود.
                        مشروح مذاكرات قانون اساسى‏جلسه‏50-32، ص: 883
خزعلي- اين عبارت «با تصويب مجلس شوراي ملي موقتاً محدوديت‏هاي اضطراري يا ضروري را برقرار مي‏نمايد» مي‏فهمند كه محدوديت‏هايي هست و اشاره به‏آن است بنده اين را نمي‏خواهم‏بگويم بلكه مي‏خواهم بگويم اگر محدوديت‏هايي در حد ضرورت‏لازم است اين عبارت را به اين صورت بنويسيم «يا محدوديت‏هايي در حد ضرورت» زيرا از محدوديت‏هاي اضطراري و ضروري يك مصطلحي در ذهن هست و ما مي‏خواهيم آن را پياده كنيم.
نايب رئيس- بسيار خوب آقاي رشيديان.
رشيديان- بنده با اين اصل مخالفم.
نايب رئيس- بسيار خوب، پس شما تشريف بياوريد و به عنوان مخالف صحبت كنيد كه بعد يكي از دوستان هم بيايند و به عنوان موافق صحبت كنند.
رشيديان- بسم الله الرحمن الرحيم. بنده بارهاعرض كرده‏ام كه چند اصل وجود داردكه پيشنهاد هم كرده‏ام كه بايد با قيد مشروط مطرح‏يا تصويب بشودمثل عهدنامه‏ها وقرار دادها مقاوله‏نامه‏ها كه جنبه‏هاي بين المللي و خارجي دارند كه امكان دارد راه نفوذ استعمار را در مملكت باز بكند كه بايد محكم كاري بشودو مراجع صلاحيت‏دار ديگري هم آنها را ببينند و امضاء كنند. اما درباره حكومت نظامي كافي است كه اولان توجه كنيم‏و حكومت اسلامي يا حكومت ملي را در نظر بگيريم كه هميشه در كار است كه هيچ شكي نيست كه‏هر كاري بكنند مردم مطيع و تابعند ولي در تصويب قانون اساسي هميشه نظر خودم شخصاً اين است كه براي ملت‏احتمال خطرواين‏طور چيزها را بيشتردر نظر مي‏گيريم. بايد به مردم يك مقدار قدرت بيشتري داد و دستشان را باز گذاشت و يك مقدار هم دولت‏ها را محدود كرد بنابراين اين‏كه در گذشته دولت‏ها در به در دنبال بهانه مي‏گشتند تا يك سر نخي پيدا كنند. و ملت را محدود كنندو آزادي‏ها رابگيرند، اگر مادر قانون اساسي بنويسيم كه حكومت نظامي ممنوع‏والي در حالت جنگ وشرايط اضطراري مجاز است، مالم نيست اين جنگ كدام‏جنگ است، آيا اين جنگ يك توطئه داخلي است يا يك جنگ در گوشه و كنار مرزي است، يا خارجي است؟ در اينجا شرايط اضطراري مبهم است، اگر دولتي خداي نكرده نظر سويي‏داشته باشدهر آن مي‏تواندشرايط اضطراري اعلام بكندو آزادي‏خواهان‏و انقلابيون وحتي مردان حق‏را تحت‏همين اصل‏مرده تعقيب‏و ايذاء و اذيت قرار بدهندو آزادي را سلب بكنند، روزنامه‏هاتعطيل بشوند، سخنراني‏هاممنوع بشود، اجتماع عمومي از بين برودو به اين وسيله به‏دست خودمان حربه‏اي به دست دولت‏هايي داده‏ايم كه خداي نكرده، درمعرض انحراف اند، والي اگرواقعاً دولت اسلامي‏يا حكومت ملي باشد كه آدم اصلا حرفي ندارد، هر آن كه دولت دلش‏خواست مي‏تواند حكومت نظامي بكند چون تابع حق است. باتجربيات كمي كه ما داريم معلوم نيست در آينده چه‏اتفاقي بيفتدو همان طور كه‏تاريخ نشان داده‏در آينده احتمال انحراف‏زياد است من پيشنهاد مي‏كنم كه اگر مجبوريم‏به خاطر مواقع اضطراري يا ضروري‏اسمي ازحكومت نظامي بياوريم، بايد اين‏قيدرا بكنيم‏كه حالت‏فوق العاده با اجازه مقام رهبري‏است و اگر اين مرحله‏سنگين نبود مي‏گفتيم با رفراندوم‏و چون رفراندوم يك قدري سخت است مي‏گوييم با اجازه مقام رهبري، والسلام. (نايب‏رئيس- اصلًا درحالت فوق العاده نمي‏شود رفراندوم را برگزار كرد.) قبل از اين‏كه حالت‏فوق العاده رااعلام بكند يك رفراندوم را اعلام بكند يك رفراندوم مي‏شود اصولًا حكومت نظامي با همه اينها مخالف است.
نايب رئيس- آقاي هاشمي‏نژاد بفرماييد به عنوان موافق صحبت كنيد.
                        مشروح مذاكرات قانون اساسى‏جلسه‏50-32، ص: 884
هاشمي‏نژاد- بسم الله الرحمن الرحيم. من فكر مي‏كنم در اين اصولي كه حالا طرح مي‏شود بايد مانند گذشته عمل بشود يعني كساني كه اين اصول را نوشتند و از افراد گروه هستنديك نفر به عنوان‏موافق‏در ابتدا بيايد وتوضيحات لازم را اينجا بدهدشايد توضيحات اوليه‏جايي‏براي طرح بعضي از سوالات باقي‏نگذاردولي متأسفانه اين‏طور نشد. (نايب رئيس- اين كار صبح انجام شد اين است كه فعلا قرار شد يك نفر موافق در آخر صحبت بكند.) بلي ولي با وجود اين‏كه اين سوالات صبح مطرح شد باز متأسفانه حالا تكرار شد، در اين زمينه اين توضيح بايد داده شود كه ما در نوشتن اين سري قوانين نمي‏توانيم حساب بكنيم كه حكومت آينده صد درصد حكومت اسلامي است و به ميزان عدل رفتار مي‏كند و ذره‏اي هم تخطي نمي‏كند و نيز نمي‏توانيم حساب بكنيم كه حكومت آينده، حكومتي است فاسد و همه مقررات و قوانين را زير پا مي‏گذارند و با اين بدبيني قانون بنويسيم بلكه بايد يك خط مشي معقولي را در اينجا در نظر داشته باشيم البته صبح موقعي كه در گروه مطرح شد من اين توضيح را دادم كه در هر كشوري از كشورهاي جهان بدون هيچ استثناء يك شرايط فوق العاده‏اي ممكن است پيش بيايد و پيش هم مي‏آيد در اين شرايط فوق العاده حكومت نمي‏تواند مانند روزها و ماه‏ها و سال‏هاي عادي گذشته عمل بكند، در چنين مواقعي بدترين نوع اعمال محدوديت برقرار كردن حكومت نظامي با آن قالب خاص ديكتاتوري و استعماري است كه قهراً همه را محدود مي‏كند و از بين مي‏برد. در اينجا با توجه به اين‏كه حكومت نظامي با قالب مخصوص خودش و به خصوص با توجه به سابقه سويي كه ما در كشور خودمان از اين بابت داريم در اين جا قيد شده كه حكومت نظامي مطلقاً اعلامش در كشور ممنوع است، ولي به هر حال نمي‏توان شرايط استثنايي را كه براي هر كشوري بدون استثنا لازم است، ناديده گرفت براي آن سري شرايط، كشورهاي جهان يك سري پيش‏بيني‏هايي كرده‏اند كه بهترين و مترقي‏ترين پيش‏بيني‏ها پيش‏بيني‏هاي بعضي از كشورها است كه در مواقعي وضع فوق العاده‏اي را اعلام مي‏كنند و در آن وضع فوق العاده مقرراتي را اعلام مي‏كنند كه نه واقعاً آزادي افراد را در حد معقول سلب مي‏كند و نه اجازه مي‏دهد كه شرايط عادي در كشور باشد كه جمعي از آن سوء استفاده كنند البته اين شرايط فوق العاده بستگي به وضع كشورها دارد. در اين جا اين مسائل رعايت شده است و در ابتداي اين اصل هم عنوان شده است كه حكومت نظامي ممنوع است و دولت در هيچ شرطي از شرايط نمي‏تواند حكومت نظامي اعلام كند مگر در حالت جنگ، جنگ يك چيزي نيست كه نامفهوم باشد اين تعبيرات از نظر مفهوم يك تعبيراتي است كه استاندارد بين المللي دارد «حالت جنگ و شرايط اضطراري نظير آن» دولت حق دارد البته راساً خير بلكه با تصويب مجلس شوراي ملي موقتاً محدوديت‏هايي ايجاد كند و اين كمترين كاري است كه در شرايط ضروري در تمام كشورهاي دنيا انجام مي‏شود. و اين با تصويب مجلس شوراي ملي است بنابراين، اين اشكال كه ممكن است كه از كلمه محدوديت‏ها سوء استفاده كنند سوء استفاده نمي‏شود، دولت لايحه‏اي را به مجلس مي‏برد و مي‏گويد وضع همين است چه بكنيم؟ مجلس يك چارچوبه‏اي را برايش مقرر مي‏كند چون مجلس در كار است بنابراين امكان سوء استفاده به حداقل مي‏رسد و اين‏كه فرمودند ممكن است گاهي مجلسي در كار نباشد تا حال نشده كه هيچ‏گاه در مملكت مجلس به حال تعطيل در بيايد و اصلا مجلس وجود نداشته باشد. (نايب رئيس- عذر مي‏خواهم شايد منظورشان تعطيلات تابستاني مجلس است كه اگر به آن هم پاسخ بدهيد خوب است.) احياناً ممكن است تعطيلات تابستاني باشد البته‏
                        مشروح مذاكرات قانون اساسى‏جلسه‏50-32، ص: 885
در گروه ما هم طرح شد كه يك فكري هم براي تعطيلات تابستاني و زمستاني بكنند و به اين صورت نباشد كه قوه مقننه را معطل بگذارند و اگر مسأله‏اي هم بود كه به تعطيلات برخوردند حكومت‏ها و دولت‏ها در چنين مواقعي مي‏توانند يك جلسه فوق العاده‏اي تشكيل بدهند و از نمايندگان بخواهند كه بيايند و لايحه را طرح كنند. بنابراين هميشه پاي مجلس در كار است با اين ترتيب هدف اين بوده است كه جلو حكومت نظامي را بگيرند ولي بايد توضيح بدهيم كه اين محدوديت‏هايي كه دولت در شرايط فوق العاده برقرار مي‏كند هيچ وقت نمي‏تواند به صورت حكومت نظامي باشد زيرا حكومت نظامي به طور مسلم غير قابل اجرا است و در هيچ شرطي از شرايط جايز نيست. بنابراين بايد محدوديت‏هاي ديگري غير از حكومت نظامي باشد و اين حداقل كاري است كه وجود دارد و حدودش را هم مجلس شوراي ملي تعيين مي‏كند. (حجتي كرماني- مجلس يك شرطي را مي‏آورد.) نمي تواند. (حجتي كرماني- توجه كنيد كه اسمش را حكومت نظامي نمي‏گذارند. ممكن است مجلس يك شرايطي را الزامي تشخيص بدهد و دولت همان مقررات حكومت نظامي را به طور ديگر اجرا كند.) اگر حكومت حكومتي است كه بر اساس قانون بخواهد رفتار كند كه قانون اساسي اجازه تصويب حكومت نظامي را به هيچ صورتي نمي‏دهد و اگر نخواهد روي قوانين تكيه بكند كه من و شما چه بنويسيم جايز است و چه بنويسيم جايز نيست. عمل نمي‏كند. عرض كردم ما نه مي‏توانيم بگوييم حكومت در آينده صد درصد فاسد است و نه مي‏توانيم بگوييم صد درصد صالح است ما بايد يك روش معقول و منطقي را در جعل قوانين در پيش بگيريم.
موسوي تبريزي- فعلا به اين سؤال بنده پاسخ بدهيد اين شرايط فوق العاده كه در كشور ما است كه ما اين محكم كاري را كرديم كه حكومت نظامي با تصويب مجلس شوراي ملي برقرار شود حالا اگر اين محكم كاري نبود و شوراي رهبري هم به فرمايش ايشان ايجاب بكند كه تمام جنبه‏ها را از نظر اسلام و غيره در نظر بگيرد چه ايرادي دارد، اصلا ظلم و ديكتاتوري در حكومت اسلامي مفهومي ندارد.
هاشمي‏نژاد- ما قبلا از اين گذشتيم. (موسوي تبريزي- شما كه اين محكم كاري را كرديده‏ايد بهتر است يك چيزي هم اضافه كنيد كه يك درصد احتمال سوء استفاده هم نباشد.)
ما قبلا از آن گذشتيم كه مجلس شوراي ملي جز در چارچوبه مقررات اسلام نمي‏تواند قانون وضع كند و آن‏چه شوراي ملي نظر مي‏دهد شوراي نگهبان بايد روي تمام آنها نظر بدهد كه خلاف مقررات هست يا نيست. شما اين را اينجا مي‏نويسيد بنده سؤال مي‏كنم آيا اين مخالف قانون اسلام يا موافق قانون اسلام است؟ به نظر من اين مخالف با قانون اسلام نيست پس شوراي ملي هم بر همين ميزان رفتار مي‏كند و مخالف قانون اسلام هم نخواهد بود و لازم نيست كه در كنار هر اصلي ما اين قيد را اضافه بكنيم ولي اين در آن مستتر است.
نايب رئيس- بسيار خوب متشكرم. يك اشكالي براي بعضي‏ها كه در گروه منتخب هفت نفري دوستان هستيم وجود دارد و آن اين است كه گاهي يك نفر از ما براي توضيح يك اصل در جلسه عمومي مي‏آيد و دوستان ديگر در غياب ما يك اصلي را درگروه ميان شش نفر ديگر مطرح مي‏كنند و وقتي بر مي‏گرديم ديگر آن اصل كارش تمام شده است بنابراين وقتي روي اين اصل بحث مي‏شود نه در گروه هفت نفري هستيم كه نظرمان را بگوييم و نه در بقيه شصت و چند نفر، از جمله مطلب درباره اين اصل صادق است و مثل خود من كه در آنجا موقع طرح اصل نبودم و وقتي برگشتم ديدم اصل خدمت آقايان فرستاده شده است و طبعاً فرصت پيدا نكردم نظرم‏
                        مشروح مذاكرات قانون اساسى‏جلسه‏50-32، ص: 886
را بگويم نمي‏دانم كجا بايد اين نظر را گفت. به نظر بنده اينجا يك قيد ضرورت دارد و آن اين است كه پيشنهاد كنيم: «ولي به هر حال آن از سي روز بيشتر نباشد» و اگر ادامه‏اش لازم بود مجددا از مجلس نظرخواهي كنند كه مدتش را به حداقل برسانيم. (و اگر ادامه‏اش لازم ضرورت محدوديت را مقيد كنيد.) بلي اگر شرايط فوق العاده است يك محكم كاري مجدد تصميم خوبي براي اين كار است. (طاهري اصفهاني- اين «محدوديت‏هاي ضروري» اين ضرورت قيد آن است خود اين ضرورت محدوديت را مقيد مي‏كند.) آن مطلبي را كه شما فرموديد علوه است و عبارت از لين است كه اگر حتي ضرورت از اول هم دو ماه باشد اين را بايد در مجلس دو نوبت تصويب بكند تا مجلس تحت فشار نباشد، حسن اين اين است كه مجلس در لين كار حق تجديد نظر پيدا مي‏كند، يعني اين را تا يك ماه .....
رباني املشي- گفته شد كه اين جزو قانون حكومت نظامي است بعد آنجا نوشته مي‏شود شرايط و مواردي دارد يكي از مواردش اين است كه بايد مدت آن معلم باشد كه چه اندازه باشد يعني از فلان مدت تجاوز نكند.
نايب رئيس- وقتي شما اين را اينجا نوشتيد اصولا سبب مي‏شود كه تقاضاي دولت‏ها كمتر از حد ضروري باشد كه تشخيص مي‏دهد و اگر واقعاً اين اين ضرورت دوام هم پيدا كند و براي مجلس هم روشن باشد روز بيست و پنجم و بيست و ششم براي يك ماه تقاضاي تمديد مي‏كنند و نتيجه اين مي‏شود كه دولت‏ها تقاضايشان در قانون اساسي محدود مي‏شود و امكان و سيطره آنها بر مردم يك درجه ضعيف‏تر مي‏شود اين وجه پيشنهاد من در اين مورد است.
طاهري اصفهاني- اگر شما دولت‏ها را به آن قسمي كه در ذهنتان هست جنبه منفيش را حساب مي‏كند من مقيد هستم كه اگر روي آن جنبه بخواهيم تكيه كنيم و قانون اساسي شوراي نگهبان فقها را ناديده بگيريم بايد قيدي كه آقاي رشيديان فرمودنداضافه كنيم.
نايب رئيس- اگر باشد منافاتي با آن ندارد، اين‏كه من عرض كردم يك قيد زماني بود كه هر بار كه ضرورت دارد، دولت موظف به كسب مجوز آن باشد و اگر مصلحت مي‏دانيد و دست نمايندگان ملت براي اين‏كه بتوانند اين فشار را زودتر بردارند باز باشد، اين پيشنهادي بود كه به نظرم رسيد و خواستم عرض بكنم چون در موقع طرح اين اصل در هيچ يك از آن دو جلسه نبودم و وقتي كه برگشتم رد شده بود. حالا به پيشنهاد آ قاي رشيديان كه بايد در پايان اصل اين‏طور بنويسيم: «ولي به هر حال بايد مدت آن از سي روز تجاوز نكند و اگر هم ضرورت همچنان ادامه دارد، دولت موظف به كسب مجوز جديد از مجلس است» با دست رأي مي‏گيريم موافقين با اين پيشنهاد دستشان را بلند نمايند. لطفاً ببينيد چند نفر هستند. حدود چهل و چهار نفر موافقند كه اين قيد را اضافه كنيم، اگر دوستان موافقند آن چهار نفر ديگر هم دست بلند كنند.
حجتي كرماني- موافقم ولي در اصل مسأله اين محدوديت ضروري براي من حل نشده است اين را اگر حلش بكنيد خوب است.
طاهري گرگاني- به نظرم بهتر است اين حكومت‏هاي نظامي با اين محدوديت‏هاي ضروري را با تعيين مدت، مجلس تصويب نمايند.
نايب رئيس- بلي آن‏كه مشخص است، ببينيد آقاي طاهري اين‏كه اينجا مي‏گوييم اين است كه ما مي‏آييم يك قيدي در قانون اساسي مي‏گذاريم كه اصولًا حدود توقع دولت‏ها براي هميشه‏
                        مشروح مذاكرات قانون اساسى‏جلسه‏50-32، ص: 887
محدوديت پيدا كند اگر هم واقعاً ضرورت اضافي بود، اين مجلس نظر مي‏دهد اين يك نوع درجه اطمينان بيشتري است براي اين‏كه دولت‏ها از اين سوء استفاده نكنند. حالا نظر دوستان اين است كه با چهل وچهار نفر و آقاي حجتي هم مي‏فرمايند يك نفر اضافه شده پس با اين چهل و پنج نفر رأي حالا مي‏توانيم اين ذيل را بگذرانيم و رأي بگيرم و چهل و پنج نفر اعلام كردند كه موافقيم يا به نظر مي‏رسد كه كافي نيست و اصلش را به رأي بگذرانيم. آقاي هاشمي‏نژاد پيشنهاد كردند كه «ولي» حذف شود چون عطف مي‏شود به حكومت نظامي يعني اگر آن مطلبي كه آقايان خواستند بيان كنند به جاي اين «ولي» بايد «و» بگذارند پس مي‏گوييم «و در حالت جنگ وشرايط اضطراري» كه حالت استثناء نداشته باشد، اين نظر خوبي است و يا به جاي «و»، «نقطه» باشد و آقايان اجازه بدهند يك تذكري راجع به «ولي» بدهم كه تذكر خوبي است بياني كه آقاي هاشمي‏نژاد فرمودند در موافقت با اين اصل معنايش همين است كه اين «ولي» نباشد «نقطه» باشد چون «ولي» معنايش اين است كه ممنوع است ولي در اين مورد حالت استثناء به خودش مي‏دهد و هيچ مانعي هم ندارد كه به جاي «ولي»، «نقطه» بگذاريم كه براي همان مطلب بيان رساتري است‏
رشيديان- چرا اجازه نفرموديد به پيشنهاد من اين قيد اضافه شود؟ واقعاً اگر دولت بخواهد به حقوق ملت تجاوز كند در عرض يك هفته كشور را به خاك و خون مي‏كشد، يك ماه كه سهل است.
نايب رئيس- آقاي رشيديان چون گفتند كه در جلسه اين مطلب را فرموديد و حالا هم بعد از رأي‏گيري آوردند بنده هم چيزي را عرض كردم چون نه آنجا فرصت گفتن داشتم و نه وظيفه خودم دانستم كه بگويم، خوب حالا با اجازه دوستان ...
يزدي- چون قرار شد محدوديت‏ها شامل حكومت نظامي نباشد اصولًا محدوديت‏ها پايين‏تر از حكومت نظامي است پس به اين صورت باشد طبيعي است كه استثناء و يا شبيه استثناء نبايد به كار برده شود.
نايب رئيس- بلي ما اين را برداشتيم و برداشتن آن هم ضرري ندارد. آقاي خزعلي بفرماييد.
خز علي- آقايان يك مطلب بسيار حساسي است و غرض آقايان اين است كه با تصويب مجلس شوراي ملي اين را گذرانديد و قهراً شوراي نگهبان هم به اين امر نظارت دارد و نظارتش هم شرعي است و از اين جهت تأمين است ولي گاه موقعيت كشور به قدري حاد و حساس است كه نوبت به تشكيل مجلس نمي‏رسد مثل قضيه كردستان كه در اين‏گونه موارد بايد شوراي رهبري فوري فرمان بدهد، اين را حتماً رعايت بكنند. (نايب رئيس- ببينيد آقاي خزعلي جاي اين مسأله آنجا بود.) اين قسمت كه امر فوق العاده‏اي جايش در اين قسمت است و حكومت نظامي كه يك امري است ممنوع ولي امر فوق العاده حساسي است كه مي‏خواهند دستگاه‏هاي رسانه‏ها را بگيرند و اگر بسيج نكنند و رفت و آمدها را تعطيل نكنند به دست دشمن مي‏افتد و مملكت در آستانه سقوط قرار مي‏گيرد و اينجا بايستي شوراي رهبري فرمان قاطع و فوري صادر نمايد.
نايب رئيس- آقاي خزعلي عنايت نفرموديد ما بايد چنين حوادثي را در حدود وظايف شوراي رهبري پيش‏بيني كنيم، هيچ منافاتي هم با اين امر پيدا نمي‏كند و اين يك مطلبي است مادون آن، چون در رابطه با دولت است و اينجا مي‏گوييم دولت حق دارد. شما در آينده يك چيزي داريد و مسأله شوراي رهبري روشن شد، با اختيارات خاص خودش و به او مي‏فرماييد
                        مشروح مذاكرات قانون اساسى‏جلسه‏50-32، ص: 888
اين كار را بكنيد بنابراين او بيان صحيحي دارد بدون اين‏كه اين اصل را مخدوش بكند. حالا با اجازه دوستان خود اصل را بدون آن قسمت اضافي كه قبلًا هم چهل و پنج رأي آورده بود به رأي مي‏گذاريم اگر رأي آورد كه هيچ وگرنه آن جمله را دوباره اضافه مي‏كنيم. موافقين با اين اصل بدون آن اضافه دستشان را بلند كنند، آنهايي كه بدون اضافه وموافقند. (عده كمي دست بلند كردند.) پس موافقين بدون اضافه كافي نيست بنابراين اجازه بفرماييد كه آن اضافه را بنويسيم و يكباره به رأي بگذاريم.
جوادي- اين بايد جنبه ملي و مردمي داشته باشد و اگر به آن مجلس اعتباري نيست چون شرح تفسير قانون اساسي به عهده مجلس است مگر ضورت ايجاب بكند كه مجلس يك ماه حكومت نظامي را تصويب بكند.
نايب رئيس- عنايت بفرماييد يعني احتمالًا مدتي يك دولت ناصالح بتواند بر مجلس فشار بياورد و مدتي حكومت نظامي كوتاه شد نمايندگان زير بار تمديد نمي‏روند و آن حكوت نظامي را بار ديگر وقتش را تمديد نمي‏كنند و يكباره حكومت نظامي خود به خود منقضي مي‏شود و مجدداً وضع عادي مي‏شود
جوادي- بعد از يك ماه ديگر مجلس اين محدوديت ضروري را تصويب مي‏كند چون تفسير قانون اساسي به عهده مجلس شوراي ملي است.
نايب رئيس- ما نگفتيم مجلس ناصالح است ما مي‏گوييم مجلس صالح است، اما دولتي مي‏آيد و از اين سوء استفاده مي‏كند ولي چون در حالت حكومت نظامي است فشار هست، مجلس نمي‏تواند آزادانه عكس العمل خودش را انجام دهد. وقتي ما مدت را كم بكنيم اين يك ماه منقضي مي‏شود و مجلس مي‏تواند عكس العمل نشان دهد اين مطلب به اين دليل است.
جوادي- منظور اين است كه مردم راحت باشند و الا نه باز همان مجلس مي‏شود و نه همان دولت.
نايب رئيس- آقاي مكارم بفرماييد.
مكارم شيرازي- مجلس حق تفسير قانون اساسي را ندارد و فقط مي‏تواند قوانين عادي را تفسير كند.
نايب رئيس- خوب حالا من بااين اضافه، اصل را به رأي مي‏گذارم و راي با ورقه است يك بار مي‏خوانم:
اصل 66 (اصل هفتاد و نهم)- برقراري حكومت نظامي ممنوع است، در حالت جنگ و شرايط اضطراري نظير آن، دولت حق دارد با تصويب مجلس شوراي ملي موقتاً محدويت‏هاي ضروري برقرار نمايند ولي مدت آن نمي‏تواند بيش از سي روز باشد و در صور تي كه ضرورت همچنان به حال خود باقي باشد، دولت موظف است از مجلس مجوز كسب بكند.
 (اخذ رأي و شمارش آراي به عمل آمد ونتيجه به شرح زير اعلام شد)
نايب رئيس- عده حاضر در جلسه هنگام اخذ رأي شصت و چهار نفر، تعداد كل آراء شصت و پنج رأي، يك رأي خارج شد، آراء موافق پنجاه رأي، آراء مخالف شش رأي، آراء ممتنع هشت رأي بنابرين، اين اصل تصويب شد تكبير (نمايندگان سه بار تكبير گفتند)
رباني املشي- بنده يك نظري راجع به اصلي كه تصويب شد دارم در اينجا نوشته شده كه بايد اجازه مجلس باشد عين اين قانون در گذشته هم بوده نسبت به حكومت نظامي‏ها كه‏
                        مشروح مذاكرات قانون اساسى‏جلسه‏50-32، ص: 889
حكومت نظامي بايد با اجازه مجلس باشد منتها حكومت نظامي را تشكيل مي‏دادند، بعد از مجلس اجاره مي‏گرفتند، اينجا هم همين‏طور است يا نه؟ يا حتماً بايد اجازه حكومت نظامي از مجلس بگذرد و بعد تشكيل شود؟
نايب رئيس- خير اين معنايش اين است كه بايد اول مجلس تصويب نمايد
رباني املشي- گاهي اوقات است كه به دولت اختيار مي‏دهند كه برقرار كند و بعد به مجلس ببرد، ممكن است در گذشته هم همين كار را مي‏كردند و آن مجوز را داشته‏اند من يادم نيست‏
مكارم شيرازي- اخنيار داده بودند به دولت در موقع اضطراري اول حكومت نظامي را برقرار كنند و بعد به تصويب مجلس برسد.
3- طرح و تصويب اصل 64 (اصل هشتاد و سوم)
نايب رئيس- اصل 64 قرائت مي‏شود.
اصل 64 (اصل هشتاد و سوم)- بناها و اموال دولتي كه از نفايس ملي باشد قابل انتقال به غير نيست، مگر با تصويب مجلس شوراي ملي، آن‏هم در صور تي كه از نفايس منحصر به فرد نباشد.
نايب رئيس- ما در اين زمينه بحث بسيار كرديم، حالا ببينيم اگر مطلبي هست بنده توضيح مي‏دهم درباره اين اصل صبح هم بحث شده. اگر در اصلي كه روز پنجشنبه و هم صبح امروز رويش بحث شده مذاكره كافي است كه ديگر احتياج به بحث ندارد و تكرارش بي‏مورد است.
صدوقي- بنده يك سؤال دارم راجع به عبارت «آن‏هم در صورتي كه از نفايس منحصر به فرد نباشد» حال اگر از منحصرين به فرد باشد و چيزي باشد كه زود از بين برود چه بايد كرد؟
نايب رئيس- اگر چنين چيزي باشد چه كسي آن را مي‏خرد؟
صدوقي- خارجي‏ها مي‏خرند.
اكرمي- صبح در شورا آقاي آيت تذكري دادند من فكر كردم مسأله اين است كه بايد رويش احياناً دقت شود، كساني اموال مشخصي دارند به خصوص اسناد مثلًا يك سري اسناد سياسي و تاريخي دارند كه مربوط به گذشته است، اينها را اگر مردم بخواهند بفروشند چيزي است كه مربوط به فرهنگ و تاريخ اين مملكت است، دولت بايد بر خريد و فروش اينها يك نظارتي داشته باشد تا از بين نرود، اين حالا هم وجود دارد.
نايب رئيس- بسيار خوب آقاي فتحي بفرماييد.
فاتحي- اين اصل در مورد اشياء و اسنادي است كه در اختيار دولت قرار خواهد گرفت اما راجع به اشيايي كه در مالكيت شخص قرار دارد تصميمي نگرفته‏اند و همچنين از حفظ آثار باستاني و حفاري تپه‏ها حرفي به ميان نيامده، آيا براي اين اصل ديگري در نظر گرفته شده يا در اين اصل اضافه خواهد شد؟
نايب رئيس- آ قاي فاتحي يك مسائلي هست كه همه آ نها در قانون اساسي نمي‏آيد.
                        مشروح مذاكرات قانون اساسى‏جلسه‏50-32، ص: 890
چيزهاي در قانون اساسي مي‏آيد كه هميشه و كلي است و بايد زيربناي قانون‏گذاري آينده قرار گيرد. درباره آثار باستاني بعدها دولت قانون مي‏گذارند اشكالي ندارد.
فاتحي- اشيايي كه در مالكيت شخصي افراد است آنها چه مي‏شود؟
نايب رئيس- درباره آنها هم دولت قانون مي‏گذارند و اينجا ما مي‏خواستيم تكليف دولت را روشن نماييم ... آقاي فارسي سؤالي داشتيد؟
فارسي- دو مورد درباره انتقال نفائس ملي ذكر شده است يكي اين‏كه اموال نفائس منحصر به فرد نباشد كه در مورد اموال دولتي صدق مي‏كند، آيا اين موضوع را در مورد همه بناها قيد مي‏كنيد؟
نايب رئيس- براي پيش قيد توضيحي، اشكالي ندارد و ضرر نمي‏زند مي‏گويد آنها اين صفت را دارند. اگر سؤالي نيست اعلام رأي بكنم؟ (اظهاري نشد) لطفاً گلدان‏هارا براي رأي‏گيري آماده كنيد.
 (اخذ رأي و شمارش آراء به عمل آمد و نتيجه به شرح زير اعلام شد)
نايب رئيس- عده حاضر در جلسه هنگام اخذ رأي شصت و دو نفر، تعداد كل آراء شصت ودو رأي، آراء موافق پنجاه و شش رأي، مخالف هيچ، اراء ممتنع شش رأي بنابراين تصويب شد. تكبير. (نمايندگان سه بار تكبير گفتند)
4- طرح و تصويب اصل 65 (اصل هفتاد و هفتم)
نايب رئيس- اصل 65 مطرح است.
اصل 65 (اصل هفتاد و هفتم)- عهدنامه‏ها، مقاوله‏نامه‏ها، قراردادها، و موافقت‏نامه‏هاي بين المللي بايد به تصويب مجلس شوراي ملي برسد.
نايب رئيس- آقاي يزدي سؤالي داشتيد؟
يزدي- سؤال اين است كه اگر سياق اين اصل را با اصل بعدي و قبلي تطبيق كنيم بهتر به نظر مي‏رسد كه به صورت نفي و اثبات انجام گيرد يعني به اين صورت است كه اول يك اعلام ممنوعيت است، بعد يك مجوز است، اگر به اين صورت باشد كه اينها ممنوع است مگر با اجازه مجلس، و يا غير معتبر است مگر با تصويب مجلس.
نايب رئيس- ببينيد آقا اينها خيلي فرق دارند آنها يك اموري است كه طبيعتش اين است كه نباشد، اقتضاي اوليه در دو اصل شصت و چهار و شصت و شش منع است مگر به عنوان ثانوي اثبات شود ولي عهد نامه ها اين‏طور نيست اينها به اقتضاي مقررات اوليه يك كشوري جايز است و بايستي از تصويب مجلس شوراي ملي بگذرد و هر عمل ديگري هم بايد با تصويب مجلس شوراي ملي باشد. آقاي طاهري بفرماييد.
طاهري- اينجا عهدنامه‏ها و مقاوله‏نامه دارد، قراردادنامه و موافقت‏نامه دارد و آن روز فقط يك موضوع خوانده شد به هر حال چون يك مطلبي است كه در آن ابهامي هست ممكن است بعدا راهي باز شود كه فعلًا از خطراتش آنچنان كه بايد اطلاعي نداريم بهتر است جنبه احتياط را رعايت بكنيم و اين با تصويب دو سوم رأي نمايندگان باشد، من معتقدم كه حتماً بايستي باشد.
نايب رئيس- آقاي فارسي بفرماييد.
                        مشروح مذاكرات قانون اساسى‏جلسه‏50-32، ص: 891
فارسي- عرض كنم اينجا به دولت اجازه مي‏دهد كه مثلًا پيش‏نويس عهدنامه‏ها را تهيه كند وبا يك و يا چند دولت مذاكره نمايند، مقاوله‏نامه‏اي تهيه و يا قراردادي ببندد ولي اين قرارداد وقتي جنبه قانوني پيدا مي‏كند كه به تصويب مجلس شوراي ملي برسد، در حالي كه ما در مورد نفت يك ممنوعيتي داشتيم كه ظاهراً مجلس شوراي ملي در دوره چهاردهم تصويب كرد كه دولت حق ندارد در مورد اعطاي امتياز نفت با هر دولتي وارد مذاكره شود يعني اين را منعش كردند كه حتي مذاكره كند. بنابراين بايد مذاكره براي بستن قرارداد هم با اجازه مجلس باشد مثل فروش هواپيماي جنگي و غيره.
نايب رئيس- پيش‏نويس و تهيه متن مقاوله‏نامه‏ها و قراردادها، همه مقدمات كار است ولي وقتي مجلس تصويب كرد آن وقت آن مقاوله‏نامه‏ها و قراردادها قابل اجرا است تهيه مقدمات وپيش نويس‏ها احتياج به تصويب مجلس ندارند.
دكتر ضيائي- همان‏طوري كه آقاي آيت گفتند اينها هم بايستي با تصويب مجلس شوراي ملي باشد.
نايب رئيس- اگر نظر شما همان نقطه نظر آقاي فارسي است كه به تصويب برسد اگرآن نيست كه ديگر احتياج به تصويب ندارد. اگر در اين اصل ديگر مطلبي نيست آن را به رأي بگذاريم، لطفاًگلدان‏ها را براي اخذ رأي ببريد.
 (اخذ رأي و شمارش آراء به عمل آمد و نتيجه به شرح زير اعلام شد)
نايب رئيس- نتيجه رأي- عده حاضر در جلسه هنگام اخذ رأي شصت وسه نفر، تعداد كل آراء شصت وچهار رأي، يك رأي خارج شد آراءموافق پنجاه و پنج رأي، آراء مخالف سه رأي، آراءممتنع پنج رأي، تصويب شد، تكبير. (نمايندگان سه بار تكبير گفتند)
5- طرح تصويب اصل 68 (اصل هشتادو دوم)
نايب رئيس- اصل شصت و هفت در روز پنجشنبه خوانده شد و تصويب شد. اصل شصت و هشت مطرح است آن روز خوانده شد و با مختصر تغييراتي كه مي‏توانستيم بدهيم اينجا آورده‏ايم كه مي‏خوانم:
اصل 68- استخدام كارشناسان خارجي از طرف دولت ممنوع است، مگر در موارد ضرورت، با تصويب مجلس شوراي ملي.
تهراني- همه حرف‏ها زده شده است.
كرمي- دو روز صحبت‏ها شده، هم پنجشنبه عصر و هم امروز صبح در جلسه مشترك.
نايب رئيس- بلي اجازه بدهيد كه سه نفر ازآقايان كه اسم نوشته‏اند، مختصر صحبت كنند كه البته تكراري نباشد. آقاي سبحاني مطلب تازه‏اي داريد؟
سبحاني- عرض شود نسبت اين اصل با اصل 122 كه بعداً مي‏آيد يعني «استخدام كارشناسان خارجي از طرف دولت ممنوع است» كارشناسان نظامي راهم در بر مي‏گيرد يا نمي‏گيرد؟ (نايب رئيس- حالا بفرماييد كه اصل 122 چيست؟) بعداً ممكن است در موارد ضرورت استثناء بكنند زيرا اگر عام باشد اين‏هم در مستثني داخل است مي‏خواستم بدانم در اصل 122 پيش‏نويس كه «هيچ افسر و سرباز خارجي به خدمت نظام ايران قبول نمي‏شود» آيا اين حرف مخصص اين است؟
                        مشروح مذاكرات قانون اساسى‏جلسه‏50-32، ص: 892
نايب رئيس- بلي طبيعي است شما كه ديگر بر طبق موازين و اصول ... (سبحاني- نه، خواستيم بفهميم) بلي آن خصص است و هيچ تعارضي هم ندارد.
سبحاني- مسأله ديگر اين‏كه آيا نبايد قيد كنيم كه استخدام مشروط به آن ست كه در امور داخلي مداخله نكند و فقط درآن محدوده كارشان عمل كنند؟ زيرا ما هر كارشناسي را كه ديديم مداخله كرده است. بالاخره مار گزيده از ريسمان سياه و سفيد مي‏ترسد.
نايب رئيس- بسيار خوب آقاي مكارم شيرازي بفرماييد.
مكارم شيرازي- عرض بنده اين است كه اين قيد «از طرف دولت» اگر واقعاً يك دولت خارجي سوء نيتي داشته باشد كارشناسش را به عنوان يك مؤسسه خصوصي ممكن است بفرستد و همان مشكل ايجاد شود بنابراين چه مانعي دارد «از طرف دولت» را برداريم «استخدام كارشناسان خارجي ممنوع است اگر در اين مورد» منتهي اين اشكال مي‏شود كه دوتا كارشناس براي فلان مؤسسه پشم بافي مي‏خواهند استخدام بكنند اين را مجلس مي‏تواند روي يك ضابطه كلي تصويب كند براي فلان موقع در اين حدود، در اين مقدار و راه سوء استفاده بسته مي‏شود.
نايب رئيس- بلي آقاي طاهري بفرماييد.
طاهري اصفهاني- اين عبارت در روز پنجشنبه «مگر در حد ضرورت» بود چطور شد «حد» برداشته شد و به جايش «مگر در موارد ضرورت» آمد؟
نايب رئيس- قبلًا من يادآوري كنم با اين‏كه نزديك رأي‏گيري هستيم دوستان زيادي دارند از جلسه خارج مي‏شوند و عملًا كار جلسه را فلج مي‏كنند دوستاني هم كه در بيرون هستند بفرماييد داخل جلسه بيايند. (يكي از نمايندگان- تا ضرورتي پيش نيايد از جلسه خارج شدن صحيح نيست.) دوستان سعي بفرمايند داخل كه كمتر از جلسه خارج شوند ... آقاي طاهري بفرماييد.
طاهري اصفهاني- عرضم تمام شد.
نايب رئيس- در اين عبارت «در موارد ضرورت» حس كرديم خود كلمه «موارد» مشخص اين است كه ما مي‏خواهيم بگوييم كه مورد به مورد بايد با تصويب مجلس باشد چون نظر هم همين بود. به طوري كه حتي آن چيزي كه آقاي مكارم شيرازي مي‏گويند داخل در اين نمي‏تواند باشد، اين بود كه ديدم «حد ضرورت» ممكن است يك وقت زمينه اين باشدكه بيايند يك حدي را به تصويب برسانند و اين خلاف نظر ما بود به همين جهت تبديل كرديم به «موارد» كه مشخص‏تر باشد.
طاهري اصفهاني- نظر بنده اين است كه يك جا مورد ضرورت است، مي‏گويند چون اين مورد ضرورت دارد پنجاه نفر استخدام مي‏كنيم، در صورتي كه بيست نفرشان در حد ضرورت است، مورد، مورد ضرورت است اما حد، حد ضرورت نيست.
نايب رئيس- بلي معمولًا كميت هم داخل آن تصويب مي‏شود، آقاي فارسي بفرماييد.
فارسي- يكي از نمايندگان قبول وزارت كرده بنابراين از اعداد نمايندگان مجلس خارج مي‏شود و حد دو سوم مي‏شود چهل و هفت نفر.
نايب رئيس- اين اتفاقاً سؤال شد و معلوم شد كه ما بر طبق آيين‏نامه‏هايي كه داريم با قبول سمت پس از انتخاب، خود به خود از عضويت خارج نمي‏شود، براي اين‏كه آن چيزي را
                        مشروح مذاكرات قانون اساسى‏جلسه‏50-32، ص: 893
كه شرط كرده بودند قبل از انتخاب است و براي جلوگيري از اعمال در مقام اجرايي است و اين امر بعد از انتخاب ديگر منتفي است و اين موضوع مورد بحث قرار گرفت وچنين نتيجه‏اي نگرفته‏ايم، اجازه بدهيد اين اصل را براي رأي‏گيري بخوانم. آقاي اكرمي بفرماييد.
اكرمي- من نمي‏دانم بعداً بخش خصوصي و عمومي مثل گذشته خواهيم داشت يا نه؟
اگر احياناً بعضي كارها را دولت تصدي نكند و به مردم بدهد آنها مي‏توانند كارشناسان خارجي را استخدام كنند يا نه؟ (نايب رئيس- بلي اين معنايش اين است كه مي‏توانند.) بدون نظارت دولت؟
نايب رئيس- دولت نظارت دارد، به اعتبار اين‏كه هر فرد خارجي كه بخواهد وارد ايران بشود و مشغول كار بشود بدون مجوز از دولت نمي‏تواند مشغول كار بشود اين به طور كلي است. آقاي نبوي بفرماييد.
نبوي- در موارد ضرورت هم بايد با مجلس باشد بنابراين بايد بنويسيم «در موارد ضرورت با تشخيص و تصويب مجلس»
نايب رئيس- معلوم است، يعني ضرورتش را هم از همين عبارت فهميده مي‏شود. آقاي پرورش بفرماييد.
پرورش- در استخدام كارشناس اگر باز مثل همان حكومت نظامي محدود بشود يعني سال به سال تمديد بشود كه خود اين يك مسأله باشد كه كارشناس بداند اينجا نمي‏تواند جا خوش كند.
نايب رئيس- بلي مشكل است واقعاً يك مسأله فوق العاده‏اي است حالا دوتا كارشناس مي‏خواهند استخدام كنند مرتباً سال به سال به تصويب مجلس برسانند آن طرفش هم هست كه واقعاً پيدا كردن افراد ... (پرورش- در آيين‏نامه داخلي مجلس مي‏تواند قيد بشود) بلي در قانون اساسي نبايد قيد كنيم كه دست مجلس را باز بگذاريم كه اگر مجلس مصلحت ديد همان وقت كه تصويب كند مدتش را هم محدود كند، اين بهتر است برحسب مقتضيات باشد، خوب اين اصل براي رأي‏گيري مي‏خوانم عنايت بفرماييد.
حجتي كرماني- بخش خصوصي چطور مي‏تواند كارشناس خارجي استخدام كند؟ يعني همان اشكالي كه بر دولت وارد است بر بخش خصوصي وارد نيست كه مستشاران خارجي بيايند اينجا؟!
نايب رئيس- چون بخش خصوصي ناچاراست با تأييد دولت بياورد اين است كه يك آقا بالاسر دارد كه دولت باشد ولي در مورد دولت ما خواستيم كه يك ناظر براي دولت تعيين كنيم كه آن هم مجلس است.
حجتي كرماني- عملًا اگر دولت احتياج به نظارت مجلس شوراي ملي دارد در كاري هم كه بخش خصوصي مي‏كند بايد مجلس شوراي ملي ناظرش باشد.
نايب رئيس- آقاي حجتي ببينيد شما هميشه نظارت يك تعداد كارها را به دولت و يك تعداد كارها را به مجلس مي‏دهيد اگر ...
حجتي كرماني- فلسفه‏اي كه براي عدم نفوذ خارجي در ايران در مورد دولت هست در بخش خصوصي هم هست.
نايب رئيس- خوب دولت جلوي آن را مي‏گيرد يعني چون دولت در اينجا وجود دارد
                        مشروح مذاكرات قانون اساسى‏جلسه‏50-32، ص: 894
و خودش ذينفع نيست بنابراين او اين نظارت را مي‏كند اما در جايي كه دولت بخواهد خودش ذينفع است، ذينفع فرق مي‏كند، اجازه بدهيد كه اصل را بخوانم و اعلام رأي كنم.
اصل 68 (اصل هشتادو دوم)- استخدام كارشناسان خارجي از طرف دولت ممنوع است، مگر در موارد ضرورت با تصويب مجلس شوراي ملي.
لطفاً رأي بگيريد. (اخذ رأي وشمارش آراء به عمل آمد و نتيجه به شرح زير اعلام شد)
نايب رئيس- نتيجه آراء: عده حاضر در جلسه هنگام اخذ رأي شصت و دو نفر، تعداد كل آراء شصت و دو رأي، موافق پنجاه وپنج نفر، مخالف يك نفر، ممتنع شش نفر تصويب شد، تكبير. (نمايندگان سه بار تكبير گفتند)
6- طرح و تصويب 69 (اصل هشتاد و هشتم)
نايب رئيس- اصل 69 مطرح است كه قرائت مي‏كنم:
اصل 69- در هر مورد كه نماينده‏اي از وزير مسؤول درباره موضوعي از وظايف او سؤال كند آن وزير موظف به جواب است و جواب نبايد بيش از ده روز به تأخير بيفتد مگر با عذر موجه به تشخيص مجلس شوراي ملي.
آقاي سبحاني بفرماييد.
سبحاني- عرض كنم اين‏كه در يك قيدش يك قسمتش گفته نشده است «و جواب نبايد بيش از ده روز به تأخير بيفتد» حال اگر تأخير افتادن بدون عذر موجه يا اصلًا جواب نداد تكليف چيست؟
نايب رئيس- معمولًا دولت را استيضاح مي‏كنند كه در اصول بعد خواهد آمد.
سبحاني- نه، استيضاح غير از اين است استيضاح يك اشكالي در كار دولت است.
نايب رئيس- عرض مي‏كنم وقتي كه وزيري جواب نداد معمولًا زمينه براي استيضاح فراهم مي‏شود (يكي از نمايندگان- براي استيضاح بايد ده نفر باشد.) اين خودش زمينه فراهم مي‏كند حالا اجازه بدهيد شايد گروه برايش جواب ديگر داشته باشد لطفاً دوستان گروه ياداشت كنند بعد يكباره جواب بدهند.
سبحاني- آيا نبايد روشن شود كه اين‏كه اين سؤال و جواب بايد در مجلس انجام بگيرد و خارج از مجلس اين سؤال‏ها مطرح نيست؟ مثلًا يك وكيل بگويد بيا در دفتر من يا خارج.
نايب رئيس- از عبارت فهميده مي‏شود در مجلس است، آقاي آيت بفرماييد.
دكتر آيت- يكي از اشكالات همين بود كه آقاي سبحاني گفتند كه من معتقدم اضافه بشود كه اگر وزيري جواب نداد يا حتي جواب داد و قانع كننده نبود به تقاضاي نماينده رأي اعتماد گرفته مي‏شود. مسأله ديگر اين است كه فقط در مورد يكي از وزراءگفته شده است، بلكه وكيل از كل هيأت وزرا خواست سؤال بكند، من معتقدم اين جمله هم بايد بيايد، در هر موردي كه نماينده‏اي از مسؤول يا هيأت وزراء ... (نايب رئيس- يعني چه از هيأت وزرا)
مسائلي پيش مي‏آيد كه در حد مملكت است مثلًا يك كاري انجام نشده است و مخصوص به وزير به خصوصي هم ممكن است نباشد.
نايب رئيس- چطور مي‏شود آخر؟ هر كاري حتماً مربوط به يك وزارت‏خانه است نمي‏شود يك كار مربوط به يك وزارت‏خانه نباشد. اصلًا معني وزارت‏خانه اين است كه كارها را تقسيم‏
                        مشروح مذاكرات قانون اساسى‏جلسه‏50-32، ص: 895
مي‏كنند پس كارها حتماً به يك وزارت‏خانه است.
دكتر آيت- يك مسائلي هست در مملكت كه در صلاحيت هيأت وزرا است. (نايب رئيس- مثلًا ...) حالا من مي‏توانم فكر كنم و بگويم، هست، توي اين قوانين هم داريم نمي‏شود كه گفت ....
نايب رئيس- مسؤوليت وزرا يك چيز، ولي چنين چيزي ظاهراً نيست بالاخره هميشه در هر كار درست است تصويب، با هيأت وزراست.
دكتر آيت- بعضي جاهاست كه به يك و يا دو وزارت‏خانه مربوط مي‏شود. (نايب رئيس- خوب، از هر دو سؤال مي‏كنند) به اين جهت من معتقدم كه هيأت وزرا را بگذاريد زيرا واقعاً در گذشته هم بوده است كه از هيأت دولت در يك مورد به خصوصي سؤال مي‏كردند.
نايب رئيس- بلي ديگر چيزي نيست؟ (دكتر آيت- خير) آقاي خامنه‏اي بفرماييد.
خامنه‏اي- اولًا اين عبارت «درباره موضوعي از وظايف او» روشن نيست. (نايب رئيس- اگر «يكي از وظايف او» بگذاريم درست مي‏شود؟) عبارتي بايد باشد قريب به همان اولي. (نايب رئيس- درباره يكي از وظايف او) يا امري در حدود وظايف او، اين جمله درست نيست و بعد اين سؤال سؤالي است كه با استيضاح فرق دارد، يعني سواليست كه يكي از وكلا ءايرادي در امري از امور وزارت‏خانه به نظرش مي‏رسد و سؤالي مي‏كند، اين سؤال را به چه صورت مي‏كند؟ (نايب رئيس- معمولًا بايد كتبي باشد.) از چه طريق با پست؟ (نايب رئيس- خير آقا توي مجلس.) پس از اين بايد مشخص باشد كه سؤالات نمايندگان از طريق رئيس مجلس ارسال مي‏شود و پاسخ هم از آن طريق و ده روز مهلت هم براي پاسخ يك وزارت‏خانه كم است چون احتمال دارد كه مرتب مجبور شوند عذر موجه درست كنند بنابراين مدت را پانزده روز و يا يك قدري بيشتر كنيد.
نايب رئيس- آقاي هاشمي‏نژاد شما مي‏خواهيد توضيح بدهيد يا سؤالي داريد؟ (هاشمي‏نژاد- هر دو است) سؤالتان را حالا بفرماييد و توضيحتان را آخر اين بحث بدهيد كه به سؤالات ديگر هم توضيح داده باشيد.
هاشمي‏نژاد- اجازه بدهيد هر دو را خيلي مختصر بيان كنم.
نايب رئيس- خوب بفرماييد من خواستم يكباره باشد.
هاشمي‏نژاد- در مورد سؤال من، اين قسمتي كه آقاي خامنه‏اي فرمودندكاملًا مشخص است و درست هم است ملاحظه بفرماييد «در هر مورد كه نماينده‏اي از وزير مسؤول درباره موضوعي از وظايف او سؤال كند» بايد تصريح بشود كه اين سؤال در مجلس طرح بشود والا ممكن است در راهرو، دربيرون، يا در وزارت‏خانه باشد و نماينده فردا بگويد آقا بنده وزير را ديدم، سؤالي كردم، به من جواب نداد. بنابراين لازم است سؤال در مجلس به طور رسمي مطرح شود. و اما آن قسمتي كه فرمودند كه اگر بعد از ده روز پاسخ نداد چه كار بكنند، بعد از ده روز اگر پاسخ نداد استيضاح نمي‏كنند چون استيضاح در رابطه با كل دولت است اگر بنا باشد هر روز يك نماينده يك سؤال بكند و به او جواب ندهند در مجلس استيضاح مطرح بشود كه آن دولت متزلزلي است و وضع درهمي دارد، و اين هيچ كجاي دنيا معمول نيست كه اين جور عمل بكنند به علاوه براي استيضاح بعداً اصل داريم اين كار به خاطر اين است كه يك نوع الزام اخلاقي توأم‏
                        مشروح مذاكرات قانون اساسى‏جلسه‏50-32، ص: 896
با ضمانت اجرايي اجتماعي محدود براي وزير باشد كه اگر بعد از ده روز جواب نداد در روزنامه اعلام بكنند كه ما سؤال كرديم و جواب ندارد ولي استيضاح براي اين موضوع اصلًا معني ندارد.
نايب رئيس- من فقط به عنوان يك توضيح به خود حضرت‏عالي عرض مي‏كنم. در اصل بعد نوشتيد «نمايندگان مي‏توانند دولت يا يكي از وزرا را استيضاح كنند» بنابراين استيضاح از يك وزير معني دارد. خوب آقاي فاتحي بفرماييد.
فاتحي- با بودن اين اصل مخالفم.
نايب رئيس- بسيار خوب، آقاي بشارت بفرماييد.
بشارت- اگر اين سؤال مربوط به امور مملكت است و با سرنوشت مملكت بستگي دارد، اين آقا وزير كه وزارت‏خانه‏اش خيلي منظم است، معاون دارد، مشاور دارد، برنامه‏هايش را پيش‏بيني كرده، كارهايش را هم نوشته يا گفته است، اولًا ده روز هم زياد است و بايد فوري جواب بدهد و بعد اين عذر موجه هم درست نيست، هر روز مي‏رود يك كاغذ از دكتر مي‏گيرد، مي‏گويد من مريض بودم يا مي‏رود مسافرت، اگر اين آقا خلافي كرده يا مسؤوليتش را انجام نداده ولو در كشور شوروي دارد مذاكره مي‏كند بايد فوري برگردد به ايران و جواب دهد تا دنيا بداند كه ايران يك حكومتي دارد كه آني وزير را احضار مي‏كند و از او مسؤوليت مي‏خواهد. بنابراين ده روز زياد است و عذر موجه هم نبايد باشد، برداريد.
نايب رئيس- آقاي عضدي بفرماييد.
عضدي- سؤالي داشتم كه از طرف آقايان مطرح شد.
نايب رئيس- آقاي مكارم سوالي هست؟
مكارم شيرازي- سؤالي ندارم، يك وقت بخواهند صحبت كنند جواب خواهم داد.
نايب رئيس- پس توضيحي مي‏خواهيد بدهيد، آقاي قرشي بفرماييد.
قرشي- در كمسيون مشترك راجع به اين جريان خيلي بحث شده است اول رأي بگيريد اگر رأي نياورند مخالف مي‏تواند صحبت كند كه من فكر مي‏كنم احتياج به صحبت مخالف نيست.
نايب رئيس- متشكرم، آقاي حجتي كرماني.
حجتي كرماني- من فقط توضيحي در مورد فرمايش شما، در مورد وزيري كه در جواب آقاي هاشمي‏نژاد فرموديد دارم، ظاهرا اگر هم وزيري به اصطلاح كار خلافي كرده باشد به خاطر مسؤوليت مشترك وزرا خود دولت استيضاح مي‏شود و لذا اين موضوع در پيش‏نويس وجود دارد كه نمايندگان ملت مي‏توانند دولت را استيضاح كنند ولو به خاطر كار يك وزير هم كه باشد هيأت دولت استيضاح مي‏شود. (نايب رئيس- اصل 70 را مطالعه كنيد) طبق اصل 70 نمايندگان مي‏توانند دولت را استيضاح كنند .. (نايب رئيس- يا يكي از وزرا را) منتها براي خاطر يك وزير، چون مسؤوليت مشترك وزرا در قانون پيش‏بيني شده است كل دولت استيضاح مي‏شود مثلًا به خاطر كاري كه وزير بهداري كرده است.
نايب رئيس- حالا اجازه بدهيد اين را در اصل مربوط به استيضاح مطرح كنيم، خوب آقاي فاتحي بفرماييد به عنوان مخالف صحبت كنيد.
فاتحي- بعد از سلام به برادران، ما خودمان كه داريم دعوت به نظم مي‏كنيم و هيأت رئيسه‏اي تعيين كرديم مناسب است كه هيأت رئيسه، نظم مجلس را رعايت كند و نظم بدهد
                        مشروح مذاكرات قانون اساسى‏جلسه‏50-32، ص: 897
و اگر بنا باشد فرد فرد نمايندگان هر كدام مجلس را دعوت به نظم و بحث كنند اين بيشتر خودش وقت را مي‏گيرد با اجازه آقايان بنده با بودن اين اصل مخالفم، البته قسمتي از آنها را برادران به طور پراكنده بيان كردند و جمع‏بنديش به اين صورت است كه البته اين اصل اين بود كه:
 «در هر مورد كه نماينده‏اي از وزير مسؤول درباره موضوعي كه از وظايف اوست‏
سؤال كند آن وزير موظف به جواب است و جواب نبايد بيش از ده روز به تأخير بيفتد، مگر با عذر موجه به تشخيص شوراي ملي» مفاد اين اصل آنچنان گسترده است و مطلق و همچنين نارسا و مبهم است كه به نظر مي‏رسد عملًا نتيجه‏اي جز درگيري، تضييع وقت و به تأخير افتادن كارها نخواهد داشت به خصوص آن‏كه با توجه به مفاد اصل هفتاد كه اجازه استيضاح هر يك وزرا را به نمايندگان داده است ديگر هيچ نيازي به وضع يك اصل مستقل در اين باره آن‏هم به اين گستردگي شمول نمايندگان باقي نمي‏ماند جهات اطلاق در هر مورد بدون هيچ قيد و شرطي اجازه مي‏دهيد كه نمايندگان حتي پرسش كه برخلاف مصلحت عمومي است مطرح كنند.
كلمه «نماينده‏اي» به صورت مطلق اجازه مي‏دهد كه پرسش‏ها بر اساس تمايل شخصي باشد حتي در صورت مخالفت نمايندگان ديگر هم مطرح مي‏گردد
كلمه «سؤال كند» بدون تعرض به اين‏كه سؤال مثلًا در جلسه علني باشد يا به گونه‏اي معين اجازه مي‏دهيد كه پرسش‏ها ولو در جلسه خصوصي و دو نفره باشد باز هم بايستي جواب داده شود.
كلمه «موظف به جواب است» هيچ مشخص نشده است كه در كجا و چگونه بايد جواب داده شود و لذا حتي مواردي را كه جواب فقط به شخص سؤال كننده داده مي‏شود مشمول اين اطلاق خواهد بود.
جهات نارسايي:
به تقاضاي اين اصل پاسخ وزير مسؤول نبايد بيش از ده روز به تأخير افتد. در اين جا هيچ توجهي به اين‏كه در صورت تأخير بيش از ده روز، چه بايد كرد، نشده است و اين عذر موجه است مي‏تواند باعث تأخير جواب باشد در صورتي كه مشخص نشده كه با نظر چه كسي و يا كساني بايستي موجه شناخته شود و اين به نظر مجلس صحيح نيست چون كه ممكن است جمعي عذر را موجه و جمعي غير موجه بدانند.
نايب رئيس- آقاي موسوي بفرماييد.
موسوي قهد ريجاني- امروز ديگر تحمل من از بين رفته و نمي‏دانم مطلبم را نگويم زيرا من ديروز در كرمانشاه بودم و اكثر سؤالات روي يك مسأله دور مي‏زد و مردم نگران بودند كه چرا صداي يك سري از افراد پخته و فهميده را كه مردم در طول مبارزات زندگيشان شناخته‏اند و اكنون در مجلس هستند نمي‏شنوند مثلًا در مورد مرحوم طالقاني زياد سؤال مي‏كردند. نسبت به ديگران زياد سؤال مي‏كنند. من فكر مي‏كنم افرادي مثل من فرصت را از ديگران مي‏گيريم و نمي‏گذاريم اين مجلس را به آن صورت كه شرعي است ادامه يابد و موازين شرعي را رعايت نمي‏كنيم. ما بايد به ديگران حق بدهيم زيرا در اين مجلس هميشه بزرگان ساكت مي‏مانند. من انتظارم اين است كه دوستان يك مقدار رعايت بكنند و بگذارند آنها كه حقشان است بيايند و صحبت كنند.
نايب رئيس- اجازه بدهيد در مورد موضوعي كه برادرمان آقاي موسوي را نگران كرده است توضيح بدهم. با رويه‏اي كه ما اتخاذ كرديم سعي مي‏كنم در موقع سؤالات حقي از كسي گرفته نشود و در مورد موافق و مخالف، البته اين‏طور هست كه ممكن است بعضي زودتر نوبت‏
                        مشروح مذاكرات قانون اساسى‏جلسه‏50-32، ص: 898
بگيرند كه خوشبختانه در مورد اين اصل فقط آقاي فاتحي به عنوان مخالف نوبت گرفته بودند كه صحبت كردند ولي انتظار ما اين است كه وقتي دوستان اينجا تشريف مي‏آورند، دقت بيشتري بكنند. من بايد توضيحي به ايشان بدهم كه يكي از سؤالات و يا علل مخالفتشان اين بود كه تشخيص عذر موجه با كيست؟ در حالي كه ذيل اصل گفته شده است «نبايد بيش از ده روز به تاخير بيفتد مگر با عذر موجه به تشخيص مجلس شوراي ملي» آقاي مكارم به عنوان موافق مي‏خواهند صحبت كنيد بفرماييد.
مكارم شيرازي- بسم الله الرحمن الرحيم- من ترجيح دادم مخالفي صحبت نكند كه نيازي به موافق باشد زيرا بحث ما قبلًا شده است، ولي به عنوان ضرورت چون مخالفي صحبت كرده است موافق هم بايد صحبت كند، اين است كه وقت سروران عزيز را اشغال مي‏كنم. چند ايراد به اين اصل گرفته شده است كه بايد جواب گفته شود. اول گفتند اين اصل گسترده و نارسا و باعث درگيري و تضييع وقت مجلس و امثال اينها است. فلسفه اين اصل واضح است زيرا يك موقع ممكن است وزير تخلفي بكند و تخلف ممكن است در يك حوزه خاصي باشد بنابراين بايد نمايندگان ملت حق داشته باشند داد مردم را در مجلس بزنند. كار نمايندگان فقط تصويب قوانين نيست، بلكه وظيفه نمايندگان اين است كه داد مردم و حوزه انتخابيه خودشان را در مجلس بزنند. بنابراين حداقل به نماينده حق داده شده است كه در مجلس بگويد در حوزه انتخابيه من يك چنين اقدامي از طرف وزارت كشاورزي شده است كه وزير كشاورزي بيايد و توضيح بدهد كه به چه مجوزي اين كار را كرده است. بعداً يا وزير كشاورزي نمي‏آيد كه مردم مي‏فهمند يك چيزي در كار است، كه خودش يك اثر در سطح عموم دارد، يا وزير جواب مي‏دهد و جوابش قانع كننده است كه سوء تفاهم برطرف مي‏شود و همه متحد با هم كارها را پيش مي‏برند، يا جواب قانع كننده نيست كه معلوم شود خيانتي شده است كه بايد فكري برايش كرد. بنابراين نه تضييع وقت مجلس است و نه درگيري، بلكه رساندن صداي مردم به گوش اولياء امور در يك مركز رسمي مملكت است. واما اشكال ديگر كه كه اگر وزير جواب نيايد چه مي‏شود؟
لازم نيست براي هر مسأله زندان يا مجازات تعيين كنيم، خود اين يك مسأله است. من وقتي در سطح عموم به فلان آقاگفتم من حاضرم در اين مسأله با شما مناظره تلويزيوني داشته باشم و شما نيامديد مردم مي‏فهمند يك چيزي در كار است و خود يك ضمانت اجرايي است اجتماعي ايجاد مي‏كند. و اما اين‏كه فرمودند در ماه بعد اجازه استيضاح داده شده و كفايت مي‏كند اين درست نيست، براي اين‏كه استيضاح يك مرحله بالاتري است. يك وقتي واقعا در يك حوزه خاص يك خلافي واقع شده است يا يك كاري در سطح مملكت شده است ولي مبهم است نبايد وزير را استيضاح كرد بلكه بايد از او سؤال كرد. وقتي قوانيني برخلاف كاري و يا خيانت به دست بيفتد نوبت به استيضاح مي‏رسد. پس دفاع از حق مردم دو مرحله دارد، مرحله اول كه سؤال بايد باشد و مرحله استيضاح كه يك مرحله بالاتري است و اين حداقل چيزي است كه نمايندگان مردم برعهده دارند. و اما اين‏كه فرمودند يك كسي ممكن است تباني داشته باشد و بخواهند اسرار مملكت را به خارج درز كند از وزير سؤالي كند و وزير را به جلسه علني مجلس بكشاند و مسائل مطرح شود و بيگانگان بشنوند، در جلسه هفت نفري هم اين بحث بود، جوابش اين است كه وزير طبق آن ماده‏اي كه محل بحث واقع شده ولي هنوز تصويب نشده است حق دارد تقاضاي تشكيل جلسه خصوصي كند و بگويد من جواب اين سؤال را دارم، اما از مجلس خواهش مي‏كنم جلسه غير علني‏
                        مشروح مذاكرات قانون اساسى‏جلسه‏50-32، ص: 899
تشكيل بدهد و من جواب را در آنجا مي‏گويم كه از اين نظر مشكلي پيش نيايد. و اما اين‏كه فرمودند «موظف به جواب است در كجا؟» اين مورد را براي اين‏كه سؤال ديگران هم جواب داده شود در يك جلسه مي‏شود جواب داد. وزير موظف است در مجلس حضور پيدا كندو جواب نماينده را بدهد. اگر عبارتي را كافي نمي‏دانيد «حضور پيدا كنيد» به عبارت اضافه مي‏شود و مطلب تمام خواهد شد و اما اين‏كه فرمودند عذر موجه باعث تأخير مي‏شود، من فكر مي‏كنم ايشان متناقص ايراد وارد كردند، از يك طرف مي‏گويند وقت مجلس را مي‏گيرند و از يك طرف مي‏گويند اگر عذر موجه ذكر كرديد ابهام پيدا مي‏كند. مسلم است هر كجا عذر موجهي هست، مجلس هم تشخيص مي‏دهد كه عذر موجه يا غير موجه است. پس اين يك اصل مردمي است براي روشن شدن مردم كشور و رساندن داد مردم به گوش اولياء امور در يك مركز رسمي و اگر عبارتش كم يا زياد است اصلاح مي‏شود زيرا ضرورتش كاملًا روشن است.
نايب رئيس- آقاي رشيديان فرمايشي داريد؟
رشيديان- در مورد ضمانت اجرايي فرمايش شما قانع كننده نبود.
رباني شيرازي- در صورتي كه از وزير سؤال شود يا پاسخ مي‏دهد يا نمي‏دهد. اگر پاسخ قانع‏كننده باشد آن نماينده مي‏تواند نه نفر ديگر را با خودش همراه كند و وزير را استيضاح كند.
نايب رئيس- من عرض كردم كه معمولًا زمينه را براي استيضاح فراهم مي‏كند. لازم است در مورد مطلبي كه برادرمان آقاي گفتند، يك يادآوري بكنم، چون همان‏طور كه ملاحظه كرديد صورت اسامي كه ما نوشتيم تمام شد و هر كسي كه حرفش را زد يعني هم مخالف حرفش را زد و هم موافق و چنان نيست براي اين‏كه دوستان عزيز اظهار نظر بكنند تنگنايي وجود داشته باشد.
موسوي قهد ريجاني- اجازه بدهيد مي‏خواهم چند كلمه‏اي صحبت كنم.
نايب رئيس- اگر ممكن است بعداً صحبت بفرماييد چون مي‏خواهم اعلام رأي كنم و اين توضيحي كه من خدمتتان دادم براي اين بود كه ما اينجا هستيم و مي‏بينيم در جو جلسه هيچ‏گونه تنگنائي براي اظهار نظر نيست، شما نكته ديگري را مي‏خواستيد بفرماييد ومن هم آن نكته را فهميدم ولي خواستم موضوع را روشن كرده باشم.
موسوي قهدريجاني- مردم احساس كرده‏اند كه بعضي از افراد كه صحبت مي‏كنند ديگران عكس العمل نشان مي‏دهند و عكس العمل به خاطر اين است كه چندين بار درباره يك مسأله صحبت شده و جواب داده شده است. افراد بيرون چندين تصور مي‏كنندكه اينجا كسي نمي‏تواند حرفش را بزند.
نايب رئيس- بله الحمد الله همه مي‏تواند به طور آزاد حرف بزنند. اصل 69 را براي رأي‏گيري قرائت مي‏كنم‏
اصل 69- در هر مورد كه نماينده‏اي از وزير مسؤول درباره يكي از وظايف او سؤال كند آن وزير موظف است در مجلس حاضر شود.
نبوي- لزومي ندارد در مجلس حاضر شود مي‏تواند كتباً جواب بفرستد. (نايب رئيس- خير، بايد در مجلس حاضر شود.) مي‏تواند معاونش را بفرستد.
نايب رئيس- منظور اين است كه بايد حاضر شود و جواب بدهد و يا معاون پارلماني خودش‏
                        مشروح مذاكرات قانون اساسى‏جلسه‏50-32، ص: 900
را براي جواب بفرستد كه مثل حضور اوست. اجازه بفرماييد من بار ديگر اصل را براي اخذ رأي قرائت مي‏كنم:
اصل 69 (اصل هشتادو هشتم)- در هر مورد كه نماينده‏اي از وزير مسؤول درباره موضوعي از وظايف او سؤال كند آن وزير موظف است در مجلس حاضر شود و به سؤال جواب دهد و اين جواب نبايد بيش از ده روز به تأخير بيفتد مگر با عذر موجه به تشخيص مجلس شوراي ملي.
لطفاً رأي بگيرد. (در اين هنگام اخذ آراء و شمارش آن به عمل آمد و نتيجه به شرح زير قرائت شد)
نايب رئيس- عده حاضر در جلسه هنگام اخذ رأي شصت و سه نفر، تعداد كل آراء شصت و پنج نفر رأي، دو رأي به قيد قرعه خارج شد مي‏شود شصت وسه رأي، موافق شصت نفر، مخالف يك نفر، ممتنع دو نفر، بنا تصويب شد، تكبير. (حضار سه مرتبه تكبير گفتند)
7- طرح اصل 70
نايب رئيس- اصل 70 مطرح است كه قرائت مي‏كنم:
اصل 70- نمايندگان مي‏توانند دولت يا يكي از وزرا را استيضاح كنند استيضاح در صورتي قابل طرح است كه حداقل به امضاي ده نفر از نمايندگان برسد. پاسخ به استيضاح بايد ظرف ده روز از تاريخ تقديم آن از طرف دولت يا وزير مسؤول داده شود مجلس پس از استماع پاسخ، به دولت يا آن وزير رأي اعتماد مي‏دهد. در صورت اخير دولت يا وزير مورد استيضاح معزول است و نخست وزير يا آن وزيرنمي‏تواند در هيأت دولتي كه بلافاصله تشكيل مي‏شود شركت كند.
نايب رئيس- چند نفر از دوستان اسم نوشته‏اندكه بايد ديد كه كدام يك از آقايان سؤال دارند يا موافق يا مخالف هستند، آقاي سبحاني بفرماييد. (سبحاني- من سؤال تكميلي دارم) بفرماييد.
سبحاني- در اين اصل يك شق آمده است. پس استماع پاسخ دو صورت است يا رأي اعتماد مي‏دهد و يا نمي‏دهد. اما يك شق را نگفته است كه اگر دولت يا وزير پاسخ نداند چطور مي‏شود، چون در اين عبارت چنين موردي نيست پس بايد تكليف آن روشن شود.
نايب رئيس- بلي ظاهراً بايد در اينجا پيش‏بيني شود، چون بايد رأي عدم اعتماد بدهند. (سبحاني- و همچنين امتناع دولت از پاسخ دادن) اجازه بفرماييد شايد دوستان توضيح ديگري براي اين موضوع داشته باشند. آقاي طاهري اصفهاني بفرماييد.
طاهري اصفهاني- اگر نخست وزير يا وزير در مجلس حاضر شود و جواب قانع كننده ندهد در قانون درج شده است كه مجلس حق دارد رأي عدم اعتمادبه او بدهد بنابراين الويت‏هايي كه ما مي‏گوييم ظاهراً يكي از مصاديقش در اينجاست چون وقتي حاضر مي‏شود و جواب قانع‏كننده ندهند اين حق براي مجلس هست، پس وقتي براي جواب حاضر نشوند به طريق اولي است.
نايب رئيس- نظر آقايان اين است كه تصريح شود. آقاي خامنه‏اي بفرماييد.
خامنه‏اي- اين اصل ناقص است. من سؤال ندارم بلكه مي‏خواهم نقص آن را بگويم.
نايب رئيس- پس اگر پيشنهادي تكميلي داريد بعداً تشريف بياوريد و به عنوان مخالف صحبت بفرماييد.
خامنه‏اي- من مخالف نيستم و فكر مي‏كنم اگر اجازه بفرماييد مطلب قابل حل باشد. (نايب رئيس- بفرماييد) «نمايندگان مي‏توانند دولت يا يكي ازوزرا را استيضاح كنند» ما در
                        مشروح مذاكرات قانون اساسى‏جلسه‏50-32، ص: 901
اينجا خيلي به وضوح برگزاركرده‏ايم. البته هفتاد سال سابقه پارلماني هست و ما يك رويه داريم ولي ما بايد دليل استيضاح را بدانيم كه براي چيست. اينجا بايد بگوييم «در هر مورد از اختياراتش به علت مسامحه در اجراي قوانين يا عدم اجرا يا سوء اجراي آن» يعني موارد استيضاح روشن باشد يعني اگر نماينده‏اي از نخست وزير يا وزير خوشش نيامد بهانه‏اي پيدا مي‏كند و ما نمي‏توانيم بگوييم مورد استيضاح نبوده است و در قسمت بعد حداقل به امضاي ده نفر از نمايندگان برسد.
نايب رئيس- حال كه شما يك يك عبور مي‏كنيد براي صرفه‏جويي در وقت اگر بخواهيم اين نكته‏اي را كه سر كار مي‏فرماييد رعايت كنيم مناسب است كه بگوييم با ذكر دليل استيضاح كند.
خامنه‏اي- اين دليل نبودكه عرض كردم چون ممكن است بي‏نهايت دليل باشد. (مكارم شيرازي- استيضاح يك اصطلاح است)
نايب رئيس- بلي يك اصطلاح پارلماني است. آقاي خامنه‏اي لطفاً ادامه بدهيد.
خامنه‏اي- در قسمت بهتر است طريقه استيضاح را روشن كنيم و من عقيده‏ام اين است كه استيضاح در مجلس شفاهاً ابراز شود و به دولت كتباً ارسال شود كه در مذاكرات مجلس هم بيايد و پخش شود. بنابراين در اين قسمتي كه مي‏گويند به امضاء ده نفر ازنمايندگان برسد خوب است اضافه كنيم اين استيضاح بايد شفاهاً در مجلس طرح و كتباً به دولت ارسال گردد. در قسمت سوم «پاسخ به استيضاح بايد ظرف ده روز از تاريخ تقديم آن از طرف دولت يا وزير مسؤول داده شود» گاهي اوقات استيضاح‏ها احتياج به رسيدگي به پروندها و تهيه دلايل دارد و اين ده روز امكان تهيه پاسخ را نمي‏دهد و بايد مهلت بيشتري كه با نظر رئيس مجلس يا به صورت ديگري باشد در اين قسمت پيش‏بيني بكنيم. «مهلت بيشتر براي وزير مسؤول بسته به نظر رياست مجلس است» و همچنين درآن قسمتي كه آقاي سبحاني هم اشاره كردند من عبارتي نوشته‏ام به اين ترتيب «هر وزيري از جواب استنكاف كند يا از عهده جواب كافي بر نيايد و تخلف او احراز شود با رأي عدم اعتماد ساقط مي‏شود و در صورتي كه عمل او بر اساس قانون داراي مجازاتي باشد مجازات خواهد شد.» اين يك قيد توضيحي است كه مفيد است و اشكالي ندارد ضمناً «استيضاح معزول است» به جاي كلمه «معزول»، «ساقط» گذاشته شود، و ضمناً در بعضي از نقاط آراء ممتنع را به حساب مخالف مي‏گذارند اگر هم ما اين موضوع را دراينجا پيش‏بيني كنيم بد نيست.
نايب رئيس- من يك نكته‏اي را تذكر بدهم كه از رويه سؤالات برخي از دوستان چنين اثبات مي‏شود كه فكر مي‏فرمايند همه جزيياتي كه مي‏توانند بعداً بيايد، يعني نقش اساسي سعي مي‏شود فقط آنهايي كه نقش بنيادي و تعيين‏كننده دارد نوشته شود و جزييات مي‏تواند بعداً بيايد و يا كيفيتش در آيين‏نامه مجلس مي‏آيد. آقاي مقدم مراغه بفرماييد. (مقدم مراغه‏اي- من با اين اصل مخالف هستم.) بسيار خوب اسم جناب‏عالي را جزو مخالفين يادداشت مي‏كنم. آقاي موسوي تبريزي بفرماييد (موسوي تبريزي- من موافق هستم) بسيار خوب. آقاي رباني املشي بفرماييد.
رباني املشي- در اين جا از دو مقام استيضاح مي‏شود يا از وزير و يا از دولت كه قاعدتاً هيأت دولت منظور است (نايب رئيس- يعني مجموعي است) و نخست وزير تنها منظور نيست. آن وقت بعداً آمده است «و نخست وزير و يا آن وزير نمي‏تواند در هيأت دولتي كه بلافاصله تشكيل مي‏شود شر كت كنند» در صورتي كه اگر استيضاح از هيأت دولت باشد، هيأت دولت ديگر نمي‏تواند در هيأت دولتي كه بلافاصله تشكيل مي‏شود شركت كند نه فقط نخست وزير.
                        مشروح مذاكرات قانون اساسى‏جلسه‏50-32، ص: 902
نايب رئيس- خير منظور اين نبوده است، درست است كه وزرا مسؤوليت مشترك دارند ولي استيضاح از هيأت دولت مستلزم اين نيست كه يك يك وزرا در آن مورد تقصير خيلي برجسته‏اي داشته باشند. (رباني املشي- يعني تقصير فقط متوجه نخست وزير است؟) يعني تقصير فقط متوجه او نيست و به نظر ما مسؤوليت درجه اول با اوست زيرا نخست وزير يك مسؤوليت درجه اول در هيأت دولت دارد. اين است كه تقسيم كرده‏ايم و گفته‏ايم كار يا در يك وزارت‏خانه معين است كه در اين مورد مسؤوليت درجه اول متوجه آن وزير است و يا در مجموع كار دولت است كه مسؤوليت درجه اول متوجه نخست وزير است وبه همين دليل خواسته‏اند فقط او را محروم كنند.
رباني شيرازي- در صورتي كه به دولت يا وزير رأي اعتماد ندهند دولت ساقط است و اعضاي آن نمي‏توانند در دولت جديد شركت كنند.
نايب رئيس- چرا هيچ يك از وزرا نمي‏توانند در دولت جديد شركت كنند؟ (رباني شيرازي- زيرا مجلس به دولت رأي عدم اعتماد داده است نه به فرد) سالبه نقيض موجبه كليه جزييه است. (رباني شيرازي- وقتي به دولت رأي اعتماد نداريد ساقط مي‏شود.) سؤال ايشان مربوط به ذيل است كه در دولت بعد نمي‏تواند شركت كنند. ايشان اين را مي‏پرسند و مي‏گويند در ذيل اصل گفته شده است كه اگر استيضاح قانع كننده نبود و منجر به رأي عدم اعتماد شد در يك مورد گفته‏ايد وزير مربوط نمي‏تواند در كابينه بعدي شركت كند و در مورد دولت فقط گفته‏ايد نخست وزير، در حالي كه ايشان مي‏گويند بايد گفته شود هيچ يك از وزرا حق شركت در هيأت دولت بعدي را نخواهند داشت. توضيح من اين است كه چون نخست وزير در كابينه مسؤوليت ويژه‏اي دارد اين است كه آنجايي كه اعتراض متوجه تركيب كار دولت است كه چون نخست وزير در كابينه مسؤوليت ويژه‏اي دارد اين است كه آنجايي كه اعتراض متوجه تركيب كار دولت است فقط خواسته‏اند اين ممنوعيت براي نخست وزير باشد كه احساس مسؤوليت سنگين‏تر كند.
رباني املشي- ولو اين‏كه اين مسؤوليت از ناحيه وزرا متوجه نخست وزير شده است.
 (نايب رئيس- يعني يك وزير يا كل) ممكن است چندتا وزير باشد. (نايب رئيس- خوب همان چند وزير را استيضاح مي‏كنند) اگر به دولت ايرادي مي‏شود چه بسا ممكن از ناحيه چند وزارت‏خانه باشد والا دولت خودش يك مسؤوليت عليحده‏اي غير از وزارت‏خانه ها ندارند.
نايب رئيس- در اين مورد رويه صحيح اين است كه بيايند وآن سه يا چهار وزير را استيضاح كنند و هميشه اگر خواستند بگويند دولت يعني ملت از مجموعه كار دولت راضي نيست و از مديريت مجموعه هيأت دولت راضي نيست و حالا كه از مجموعه هيأت دولت راضي نيست ممكن است در اين مجموعه يك يا دو فرد لايق وجود داشته باشند اما نتوانسته‏اندبه مجموعه اعتبار و آبرو بدهند. آقاي آيت بفرماييد.
دكتر آيت- به نظر من «ده نفر» زياد است براي اين‏كه در ادوار مجلس داشته‏ايم كه يك نفر مانند مدرس ناچار بوده است استيضاح را امضاء كند. حالا نمي‏گوييم يك نفر ولي ده نفر معمولًا پيدا نمي‏شود بهتر است پنج نفر بكنيم كه استيضاح مقدورباشد.
نايب رئيس- آ قاي هاشمي‏نژاد بفرماييد.
هاشمي‏نژاد- وقتي مي‏گوييد يك وزير استيضاح مي‏شود آيا معمول هست كه به يك وزير رأي عدم اعتماد بدهند؟
                        مشروح مذاكرات قانون اساسى‏جلسه‏50-32، ص: 903
نايب رئيس- بلي غياباً به او رأي عدم اعتماد بدهند.
مكارم شيرازي- آقايان گفته‏اند دو تا ده روز، بيست روز مي‏شود و خيلي چيزها.
نايب رئيس- آقاي مكارم لااقل بايد مي‏نوشتيد كه در صورتي كه حاضر نشود و يا حاضر شود و پاسخ قانع كننده‏اي ندهد لااقل در هر دو صورت را مي‏نوشتيد. آقاي حجتي كرماني بفرماييد.
حجتي كرماني- براي تكميل فرمايش آقاي خزعلي اگر در همان اخطار اوليه كه به دولت مي‏شود اعلام شود كه اگر ظرف ده روز به مجلس نيايد عزل مي‏شود. ديگر اين‏كه وزرا اگر مسؤوليت مشترك دارند ديگر استيضاح يكي از وزرا به نظر درست نمي‏رسد و همان پيش‏نويس درست بود براي اين‏كه اگر مسؤوليت واقعاً مشترك است به اين علت است كه اگر خطاي يك وزير در هيأت دولت مطرح شده و آنها يا اطلاع داشته يا نداشته‏اند، اگر اطلاع دارند كه مسؤول هستند اگر هم اطلاع ندارند باز استيضاح مي‏شوند كه چرا بدون اطلاع شما فلان وزير فلان كار را كرده بنابراين عبارت «با يكي از وزراء» به نظر نمي‏رسد كه درست باشد.
نايب رئيس- اجازه بدهيد كه من به هر دو سؤال جواب بدهم، اما راجع به اولي اگر ما اينجا نوشتيم كه اگر سر ده روز هم نيامد غياباً به او رأي عدم اعتماد مي‏دهند ديگر نامه مجلس نمي‏خواهند چون وقتي در قانون اساسي هست از آن بي‏نياز هستيم اما راجع به مسأله دومي كه سؤال فرموديد دولت مي‏آيد يك وزيرش را خودش عوض مي‏كند آنجا چكار كرده؟ ترميم كابينه راجع به يك وزير است بنابراين واقعاً اگر نقصي در كار دولت ناشي از يك وزير است اين مسأله را متوجه كل دولت كردند معني ندارد لذا در مورد مسؤوليت مشترك وزرا در پيش‏نويس ظاهراً اين است. (علي تهراني- درهمين اصل است) آقاي تهراني اين را پيدا كنيد اين‏كه عرض مي‏كنم چيز ديگري است اجازه بدهيد ببينيد به چه سوالي جواب مي‏دهم «در مسؤوليت مشترك وزارت‏خانه اين جزء وظايف هيأت دولت است» من آن‏طور يادم است كه در پيش‏نويس وقتي تهيه مي‏شد اين‏طور نوشته شده بود كه وزرا مسؤوليت مشترك دارند مگر در وظايف اختصاصي هر وزرارت‏خانه كه در آنجا وزير مربوط مسؤول است، در ذهن من هست كه چنين جمله‏اي بوده است (تهراني- نوشته است «نخست وزير يا وزيرمورد استيضاح نمي‏تواند در هيأت دولت شركت كند») به هر حال ايشان مي‏فرمايند در پيش نويس‏ها در مورد يك وزير هم آمده است يعني هر دو آمده ولي در مورد مسؤوليت مشترك وزرا اين تفكيك در ذهن من هست، كه آن روز انجام شد آقاي خزعلي بفرماييد بخوانيد.
                        مشروح مذاكرات قانون اساسى‏جلسه‏50-32، ص: 904
خزعلي- «هيأت وزيران مسؤول وظايف خاص خويش در برابر مجلس است يعني در اموري كه به تصويب هيأت وزيران مي‏رسد مسؤول اعمال ديگران نيز هست».
نايب رئيس- اين همان مطلبي است كه عرض كردم در پيش‏نويس قبلي بوده است كه رسيدگي شده و به اين ترتيب در آمده. آقاي فارسي بفرماييد.
فارسي- آقاي خامنه‏اي مي‏فرمايند كه بعداً در آيين‏نامه مجلس خودشان مي‏نويسند بعضي چيزها هست كه نمي‏شود مثلًا اين قيد ده روزي كه گذاشته شده شايد كافي نباشد.
نايب رئيس- اين حالت كپي بودن و اين چيزها را گفتيم والا آن مطالب بايد انجام شود آقاي قرشي بفرماييد.
قرشي- اگر در اثر عدم لياقت يا خيانت دو سه نفر وزير، دولت سقوط كرد به حكم «ولاتزر وازره وزر اخري» آيا در حق بيمه وزيران ظلم نشده است؟ اينجا يك توضيحي داده شود كه مسؤوليت فقط متوجه آنها بوده بقيه كه تقصيري ندارند، اگر اشكالي ندارد يك توضيحي بدهند.
نايب رئيس- من خدمتتان توضيح مي‏دهم ببينيد آقاي قرشي يك وقت است كه يك وزير كارش عيب دارد، كه استيضاح خود به خود متوجه اوست ولي يك وقت است كه دربارة سه وزير يا دو وزير است آن وقت قاعده اين است كه استيضاح را متوجه دو يا سه وزير بكنند ولي اگر پانزده وزير يا دوازده نفر كارشان را خوب انجام نمي‏دهند معمول اين است كه مي‏گويند معلوم مي‏شود نخست وزير در اداره يا انتخاب وزرا دقتش كافي نيست و كارايي لازم را ندارد در نتيجه مي‏خواهند نخست وزير را عوض كنند و به محض اين‏كه شما نخست وزير را عوض كرديد كابينه ساقط مي‏شود چون كابينه را مي‏شود با تغيير يك وزير حفظ كرد ولي با تغيير نخست وزير ديگر نمي‏شود كابينه را حفظ كرد، ممكن است تمام وزرا در كابينة بعدي شركت كنند، همين قدر كه قرار است نخست وزير عوض بشود بايد كل كابينه عوض بشود چرا؟ براي اين‏كه آن كس كه همكار انتخاب مي‏كند و وزير انتخاب مي‏كند معمولا نخست وزير است، در فصول آينده مي‏بينيد كه مجلس معمولا اول مسؤوليت نخست وزير را براي نخست وزيري قبول مي‏كند، بعد او مي‏رود وزراي خود را انخاب و به مجلس معرفي مي‏كند و از مجلس رأي اعتماد مي‏گيرد اين است كه نخست وزير نقش محوري دارد يعني با تغيير او هيأت دولت عوض مي‏شود يعني وقتي كابينه رفت و آنها رفتند منافاتي با آيه «لَا تَزِرُ وَازِرَةٌ وِزْرَ أُخْرَى» ندارد، بلي اين‏كه مي‏فرماييد كه هيچ يك از وزرا نتوانند در كابينه بعدي شركت كنند كه پيشنهاد يكي از دوستان بود، آن مصداق اين نيست كه مي‏فرماييد، آن هم خوشبختانه اينجا رعايت شده آقاي مكارم بفرماييد.
مكارم شيرازي- بنده با استفاده از افكار آقايان چيزي كه به نظرم رسيد سه نكته مبهم در اين اصل هست كه اگر آنها اصلاح بشود مي‏توانيم روي آن تصميم بگيريم، يكي اين است كه در اصل قبلي عذر موجه بود (نايب رئيس- اينجا هم يادداشت كردم) عذر موجه به تشخيص مجلس، دوم اين‏كه در صورتي كه در موعد مقرر پاسخ قانع كننده نداد يا اصلا حاضر به پاسخگويي نشد (نايب رئيس- اين‏هم يادداشت شده) سوم رأي عدم اعتماد يعني چه؟ رأي اعتماد را دولت بايد بخواهد، بنويسيم: «دولت بايد بعد از اين رأي اعتماد بخواهد» اگر دادند مي‏ماند والا اگر رأي ممتنع هم بدهند مي‏رود، لازم نيست بنويسيم رأي عدم اعتماد. بنابراين آن عبارت «رأي عدم اعتماد» را حذف كنيد و بنويسيد: «دولت بايد رأي اعتماد بگيرد».
                        مشروح مذاكرات قانون اساسى‏جلسه‏50-32، ص: 905
تا به حال هم همين‏طور بوده است اين سه نكته مبهم بود كه عرض كردم.
نايب رئيس- اين همان مطلبي است كه آقاي خامنه‏اي هم گفتند كه در برخي موارد رأي ممتنع حكم رأي مخالف دارد آن دو موضوع يادداشت شده بود اين هم بايد يادداشت بشود.
دكتر آيت- يك قسمت هم بايد جدا بشود و بنويسيم: «اگر جواب نداد خود به خود عزل بشود» چرا رأي عدم اعتماد بدهند؟
نايب رئيس- خير نمي‏شود بايد رأي بدهند اينها را يادداشت مي‏كنم آقاي مراغه‏اي به عنوان مخالف اگر هنوز هم مخالف هستيد بياييد صحبت كنيد.
طاهري اصفهاني- تا آقاي مراغه‏اي پشت تريبون مي‏روند من عرض مي‏كنم كه اين تناقض صدور را كه آقاي رباني گفتند ما جواب اين را خوب نفهميديم اگر يكي از وزرا استيضاح شد يا جواب قانع كننده نداد و يا حاضر نشد، به چه مناسبت ذيل اين نوشته است «و در صورتي كه رأي اعتماد به آن وزير داده نشد نخست وزير يا آن وزير ...» آن وزير درست، نخست وزير چرا؟ اگر يك وزير ساقط بشود نخست وزير كه محور كار است نبايد ساقط بشود.
نايب رئيس- در آنجا نوشته شده است: «در صورت اخير دولت يا وزير ...» يعني يك وقت استيضاح از وزير است، وزير معزول است و اگر استيضاح از كل دولت است كل دولت معزول است.
طاهري اصفهاني- نوشته است نخست وزير يا آن وزير نمي‏تواند در هيأت دولتي كه بلافاصله تشكيل مي‏شود شركت كند.
نايب رئيس- يعني اگر يك وزير معزول است كه ديگر هيأت دولت تشكيل نمي‏شود ولي اگر قرار است نخست وزير معزول بشود كه ديگر نمي‏تواند در هيأت دولت شركت كند چون اگر يك وزير باشد ديگر دولت جديد نيست.
طاهري اصفهاني- درست است آن يك وزير معزول است و يك وزير به جاي او انتخاب مي‏كنند.
نايب رئيس- ما هم اين را مي‏گوييم در اين حالت كه دولت تشكيل نمي‏شود نوشته شده «و نخست وزير و آن وزير نمي‏تواند در هيأت دولتي كه بلافاصله تشكيل مي‏شود شركت كند» اگر وزير مورد استيضاح است وزير نمي‏تواند، اگر دولت مورد استيضاح است آن وقت شامل نخست وزير مي‏شود والا اگر وزير مورد استيضاح باشد كه شامل نخست وزير نمي‏شود.
حجتي كرماني- آقاي طاهري عبارت اين اصل به صورت لف و نشر مرتب است زيرا نوشته است «دولت يا وزير مورد استيضاح معزول است» بنابراين در صورتي كه دولت معزول باشد منظور نخست وزير است در صورتي كه وزير مورد استيضاح باشد او نمي‏تواند شركت كند.
نايب رئيس- صحيح است آقاي مقدم مراغه‏اي بفرماييد.
مقدم مراغه‏اي- به نام خدا. البته همان‏طور كه آقاي بهشتي فرمودند در ضمن سؤالات قسمتي از مطالب عنوان شد و بنده چون گفته بودم مخالف هستم بايد دليل مخالفتم را عرض كنم به طور كلي از اين نظر بود كه اين اصل به عقيده بنده تضعيف قوه مقننه است يعني با اين تصور اين اصل تنظيم شده كه هميشه طرفداران انقلاب در مجلس هستند و اكثريت با آنها خواهد بود و هيچ نگراني وجود نخواهد داشت و حال آن‏كه ممكن است هميشه اين‏طور نباشد زيرا اين قانوني كه الان تدوين مي‏شود براي يك سال و دو سال و سه سال نيست، در آينده شرايطي‏
                        مشروح مذاكرات قانون اساسى‏جلسه‏50-32، ص: 906
ممكن است ايجاد بشود كه يك نفر بتواند مطالبي را عنوان بكند كه سبب بيزاري مردم بشود و مردم را به محور اصلي انقلاب برگرداند و حركتي را كه قبلا داشته ادامه بدهد، اين قيد ده نفر ممكن است اشكال به وجود بياورد سابقه تاريخي هم دارد و آقاي آيت هم فرمودند، همان استيضاح مدرس يا استيضاحي كه در مجلس پانزدهم شد، اول سه نفر بودند و حتي دولت موفق شد كه دو نفر از آنها را وادار كند كه استيضاحشان را پس بگيرند و يك نفر با افشاگري خدماتي كه كرد نامش در تاريخ ايران ضبط بشود كه توانست موجب يك تغييرات كلي بشود به اين جهت است كه بنده فكر مي‏كنم با مطلبي كه آقاي خامنه‏اي فرمودند كه به طور كلي استيضاح نبايد وسيله بشود و هر روز سبب ايجاد اشكال و به اصطلاح نبايد وسيله‏اي بشود براي چوب گذاشتن لاي چرخ دولت، استيضاح بايد موجه و مدلل باشد ولي قيد اين‏كه ده نفر آن را امضاء كنند مشكل است. بنده خودم درهمين مجلس وقتي خواستم طرحي را تهيه كنم كه پانزده نفر قيد شده بود ديدم كه چقدر اشكال دارد و به همين جهت است كه براي تصويب قوه مقننه بايد شرايط روز را در نظر بگيرم، ممكن است تا چند سال ديگر اين نگراني نباشد ولي ممكن است روزي بيايد كه يكي از آقاين در آنجا يك افشاگري بكند كه راه براي خودتان پيدا نكنيد به اين جهت بنده فكر مي‏كنم ذكر و قيد ده نفر از اين جمله حذف بشود و ذكر اين‏كه در چه مواردي استيضاح امكان دارد با چند كلمه روشن در مسائل كلي باشد. يكي هم اين‏كه اين مطلب را دو مرتبه ضمن صحبت گفتم يكي در اصل قبلي يكي هم در اينجا گفته شد كه اگر وزرا نيامدند جواب بدهند چه خواهد شد، بايد بگويم اين يكي از وظايف آيين‏نامه است همان‏طوري كه اطلاع داريد اگر وزيري براي اداي پاسخ به مجلس نيامد يا براي جواب اسنيضاح حاضر نشد اين امر رجوع مي‏شود به كميسيون تحقيق و در آيين‏نامه‏هاي مجلس پيش‏بيني شده و بعداً هم مي‏شود كه براي اين‏گونه موارد چه بكنند و حتماً مجلس آينده يك چنين آيين‏نامه‏هايي خواهد داشت.
اكرمي- آقاي مراغه‏اي اگر ممكن است در مورد فشاري كه آن روز گفتيد توضيح بدهيد.
مقدم مراغه‏اي- آقاي اكرمي فرمودند كه آن روز من گفتم كه به من فشار مي‏آورند بنده اين همه فشار را آن روز عرض كردم فشار نه به آن معني وقتي مي‏بينم كه دوستان علاقه دارند اصول زودتر تصويب بشود بالاخره ما همه انسان هستيم و مخصوصاً بين ما الفت و دوستي پيدا شده كه بنده به اغلب آقايان ارادت دارم به اين معني وقتي كه جريان را به اين شكل مي‏بينم احتياط مي‏كنم از آن نظر بود خود آقاي علي تهراني آن روز به شوخي گفتند من به ايشان فشار آوردم فشار ايشان فشار به آن معناي اختناق نبود يك فشار دوستانه بود خيلي متشكرم.
صدوقي- اگر همه مثل جناب‏عالي احتياط مي‏كردند و صحبت نمي‏كردند براي پيشرفتمان خيلي بهتر بود.
نايب رئيس- آن مطلبي كه بايد ضفه بشود بايد درست كنم و بخوانم كه آقايان مطلع باشند ببينند اين نظر دوستان را تأمين مي‏كند؟ آقاي خزعلي بفرماييد.
خزعلي- ايشان استناد كردند به مرحوم مدرس، مدرس يك مرد استثنايي بود مرحوم مدرس در اواخر عليه عبدالله مستوفي در مجلس صحبت كرد با وجودي كه بيست نفر هم با او موافق بودند كاري از پيش نبرد و ساكت شد و زمينه را آماده كرد و بعد از آماده كردن زمينه برنده شد زيرا در اوائل چنين نبود كه بتواند كاري از پيش ببرد بعد از آماده كردن زمينه موفق شد و بعد از موفقيت مرحوم مدرس، مدرس شد زيرا درباره آن موضوعي با شوروي ايستادگي كرد
                        مشروح مذاكرات قانون اساسى‏جلسه‏50-32، ص: 907
و با فعاليت زياد از مخالفين موافق درست كرد و سپس كار را پيش برد. بنابراين براي اين‏كه دستگاه مجريه متزلزل نشود قيد ده نفر لازم است كه هر روزي يك نقشي در مجلس نباشد.
نايب رئيس- آقاي مرادزهي بفرماييد.
مرادزهي- اين مطلب براي من روشن نشده با توجه به اين‏كه همه جا صحبت از دولت مي‏شود در جايي كه به دولت رأي اعتماد نمي‏دهند فقط نخست وزير و وزير مربوطه نمي‏توانند در كابينه بعدي شركت كنند اين به چه دليل است؟ توضيح داده شود.
نايب رئيس- من چندبار توضيح دادم (رباني املشي- همان اشكالي را كه من داشتم و حل نشد ايشان هم دارند.) من توضيح مي‏دهم تا حل بشود، مطلب اين است در آنجايي كه يك وزير استيضاح مي‏شود و عزل مي‏شود پيدا است كه بعداً نبايد شركت كند و اين روشن است و آنجايي كه كل دولت سقوط مي‏كند و به او رأي اعتماد نمي‏دهند چه وقت است؟ اين در مواقعي نيست كه همه وزرا بد كار مي‏كنند بلكه هنگامي است كه شخص نخست وزير مورد عدم رضايت است. اگر نخست وزير مورد عدم رضايت باشد پس او نبايد در كابينه بعدي شركت كند يا اگر وزرا كارشان مورد رضايت نيست كه معمولا به حساب ناتواني نخست وزير گذاشته مي‏شود يعني اگر نخست وزيري كارش، مملكت را به نابساماني سوق داده كه چندين وزيرش خوب كار نمي‏كنند مسؤوليت محققاً متوجه شخص اوست به اين علت او هم نبايد شركت كند. و اما مسأله مسؤوليت مشترك وزراء ... (رباني املشي- وزرايي كه باعث تزلزل دولت شده‏اند مي‏توانيد دوباره آنها را بياوريد مانعي ندارد؟) مسأله اين است، مواردي پيش مي‏آيد كه تشخيص آن مشكل است آن جايي كه مديريت يك نخست وزير خوب نيست انصافاً اگر چهار نفر وزير كارشان مورد رضايت باشد مي‏توانند بگويند همان‏طور كه گاهي هم گفته‏اند كه ما با اين نخست وزير نتوانستيم كار بكنيم به دليل اين‏كه در كابينه مديريت خوبي نداشت و واقعاً اينها بايد با يك نخست وزير ديگر كه مدير باشد كار كنند اينجا مسؤوليت خوب مشخص نمي‏شود اگر نخست وزير لايق باشد ولي يك يا دو وزير، كارشان عيب داشته باشد ممكن است ...
 (رباني شيرازي- اگر دولت را به علت خيانتي كه كرده است استيضاح كنند تكليف آن دولت چيست؟) اگر خائن باشد كه او را محاكمه مي‏كنند. (رباني شيرازي- استيضاح در برابر چيست؟) در برابر كمبود است. (رباني شيرازي- اگر وزيري خائن شد او را چكار مي‏كنند؟) او را دعوت به محاكمه مي‏كنند و تا زماني كه تبرئه نشود نمي‏تواند وزير بشود. (رباني شيرازي- در يك امر كه همة آنها نظر داده‏اند مي‏توانند شركت كنند؟) اگر خيانت است نه، خيانت غير از كمبود نارسايي است. (رباني شيرازي- نظر من اين است كه استيضاح هم در برابر خيانت است و هم در برابر كمبود.) اين مسأله را فرمودند كه جواب كافي نبود.
جوادي- مسأله خيانت نيست كه به زندان برود، طبق اصل صد و نهم كه بعداً خواهد آمد اگر چنان‏چه چيزي به تصويب هيأت دولت برسد همة وزرا مسؤولند چرا در كابينه بعدي بتوانند شركت كنند؟ هيچ كدام حق ندارند در كابينة بعدي شركت كنند.
نايب رئيس- اينجا دو نظر است يكي اين است كه اگر نارسايي باشد موجب اين‏كه يك وزير كاردان بتواند شركت بكند، نيست ولي اگر خيانت بكند بايد محاكمه بشود اصل هفتادم را مي‏خوانم: «نمايندگان مي‏توانند دولت يا يكي از وزرا را استيضاح كنند، استيضاح در صورتي قابل طرح است كه حداقل به امضاي ده نفر از نمايندگان برسد، پاسخ به استيضاح بايد ظرف ده روز
                        مشروح مذاكرات قانون اساسى‏جلسه‏50-32، ص: 908
از تاريخ تقديم آن از طرف دولت يا وزير مسؤول داده شود، دولت بايد از پاسخ به استيضاح از مجلس نسبت به وزير مورد استيضاح يا كل دولت رأي اعتماد بخواهد در صورتي كه بدون عذر موجه به استيضاح پاسخ داده نشود مجلس مي‏تواند رأي اعتماد بگيرد و اگر رأي اعتماد ندهد دولت يا وزير مورد استيضاح معزول است و نخست وزير يا آن وزير نمي‏تواند در هيأت دولتي كه بلافاصله تشكيل مي‏شود شركت كند.»
مكارم شيرازي- عبارت «مگر به عذر موجه» را بياوريد جلو مطلب درست مي‏شود.
نايب رئيس- در هر صورت بايد آنجا بنويسيم كه اگر به استيضاح پاسخ ندهد.
سبحاني- با يك كلمه درست مي‏شود «در صورت اخير و يا امتناع دولت از پاسخ، دولت و وزير مورد استيضاح معزول مي‏شوند».
نايب رئيس- آنجا كه نوشته است رأي اعتماد بخواهد آن وقتي است كه خودش بخواهد، در آن جايي كه دولت نيست مي‏گوييم مجلس. (علي تهراني- اگر نيامد پاسخ بدهد ساقط است.) رئيس مجلس از نمايندگان نظر مي‏خواهد مگر اين‏كه نمايندگان اكثريت مجلس نظرشان را اظهار نكنند و معلوم نباشد كه رأي اعتماد داده‏اند، اصلا مي‏خواهيد نظرخواهي نشود؟ (علي تهراني- اول كه نمي‏دانند حرف‏هايش نادرست است خيال مي‏كنند كه درست است.) اين دو نظر است آقاي تهراني (دكتر آيت- اگر دولت جواب نداد بايد ساقط بشود.) خوب نظر دوستان اين است كه اگر دولت حاضر نشد براي جواب استيضاح، بدون رأي‏گيري ساقط باشد اجازه بدهيد، مثلا دولتي را ده نفر از نمايندگان استيضاح كردند و دولت بدون عذر موجه در موعد مقرر نيامد به استيضاح مجلس پاسخ بدهد مي‏خواهيم ببينيم تكليف اين دولت چيست. يكي از دو نظر هست يكي اين‏كه به محض نيامدن از روز يازدهم خود به خود ساقط است يا يك نظر اين‏كه در روز يازدهم مجلس مي‏تواند غياباً نسبت به او اظهار نظر كند بگويد اين دولت ساقط هست يا نيست، اين دو نظر وجوددارد. حالا آقاياني كه با نظر اول موافق هستند ...
مكارم شيرازي- شايد او كه نيامده سهل‏انگاري كرده ولي باز اكثريت نمايندگان مي‏گويند با وجود آن سهل‏انگاري باز هم به اين ترتيب بهتر بود.
نايب رئيس- آقاي مكارم نظر بنده هم همين بود كه گفته شد.
حجتي كرماني- اين مسأله هم يك مطلب حقوقي است و هم يك مسأله سياسي است و شما بدون اين‏كه كسي در اين زمينه يا آن زمينه مخالف و موافق صحبت بكند اين مسأله را به رأي مي‏گذاريد. (نايب رئيس- نظرخواهي مي‏كنم.) نظرخواهي كه بدون بررسي نمي‏شود ما الان نمي‏دانيم كه آيا واقعاً صلاح مملكت اين است كه بدون نظرخواهي مجلس، روز دهم كه دولت نيامد خود به خود ساقط بشود يا با رأي اعتماد گرفتن و امثال و ذالك ساقط بشود اين مسأله قابل بررسي است.
نايب رئيس- يعني مي‏فرماييد كه اين مقدار توضيح براي رأي دادن كافي نيست؟ خوب اگر به نظر شما كافي نيست و مجلس هم موافق باشد كه يك مخالف و يك موافق صحبت بكنند اشكال ندارد.
اين‏كه آقايان مي‏گويند بر مي‏گيرد به رأي اعتماد غيابي، سابقه ندارد و مسأله چنين نيست. رأي اعتماد قبلي آن‏كه باقي هست در اين صورت اگر بخواهند رأيي صادر كنند رأي عدم اعتماد غيابي است و اين سابقه دارد.
                        مشروح مذاكرات قانون اساسى‏جلسه‏50-32، ص: 909
نايب رئيس- آقاي حجتي نظرشان اين است كه پيرامون اين نكته لازم است بيشتر بحث شود كه در صورت امتناع از پاسخ به استيضاح تكليف دولت چه مي‏شود؟ آيا خود به خود است يا بايد غياباً دربارة او در مجلس بحث شود و رئيس مجلس رأي‏گيري بكند؟ در اينجا اين دو نظر وجود دارد بعضي از دوستان معتقدند كه اطلاعات و حضور ذهن و تجزيه و تحليلشان كافي است و مي‏توانند الان روي يكي از اين دو مسأله نظر بدهند.
كرمي- در هيچ يك از مجالس عالم رأي اعتماد دادن به دولتي كه در مجلس حضور پيدا نكند اصلا وجود ندارد.
نايب رئيس- بلي كاملا درست است.
رباني شيرازي- اگر حاضر نشود مستعفي شناخته مي‏شود.
يزدي- دولت بدون اين‏كه عاملي براي سقوطش باشد معني ندارد ساقط بشود.
نايب رئيس- اجازه بفرماييد الان آن چيزي را كه آقايان اصرار داريد انجام نشود دارد مي‏شود يعني الان دو نفر دارند بدون نظم در اين زمينه نظر مخالف مي‏دهند. سؤال من اين است كه اگر فكر مي‏كنيد اظهار نظر و بحث و تجزيه و تحليل موافق و مخالف نيست رأي بدهيد به كفايت بحث، بنابراين كساني كه موافقند كه ديگر بحثي لازم نيست و مي‏توانند نسبت به يكي از دو طرف رأي بدهند يعني موافقين با كفايت مذاكرات دستشان را بلند كنند. (اكثر دست بلند كردند) پس رأي اكثريت اين است كه مذاكرات كافي است. حالا دو نظر اينجا هست يك نظر اين است كه به محض اين‏كه دولت براي پاسخ نيامد خود به خود معزول شناخته مي‏شود موافقين با اين نظر دست بلند كنند. (سي و دو نفر دست بلند كردند) پس رأي كافي نيست بنابراين، اين اصل را براي تكميل به گروه بر مي‏گردانيم كه در آنجا بحث بيشتري روي آن بشود.
هاشمي‏نژاد- مجلس حق دارد غياباً به دولت رأي عدم اعتماد بدهند.
حجتي كرماني- اين آراء نشان داد كه اين مسأله احتياج به بحث بيشتري دارد.
نايب رئيس- آقاي حجتي استنتاج شما درست نيست. اما درمورد نظر آقاي هاشمي‏نژاد با اين‏كه معلوم است ولي بنده رأي مي‏گيرم، حالا موافقين با اين تظر كه مجلس مي‏تواند غياباً رأي عدم اعتماد بدهد دست بلند كنند (سي و هفت نفر دست بلند كردند) كافي نيست، بنابراين براي تكميل بر مي‏گردد به گروه.
حجتي كرماني- نتيجة فوري رأي گرفتن همين‏طور مي‏شود اين القاء رأي به اين صورت و بدون فكر كافي واقعاً اشتباه است، چون مسأله يك مسألة جدي است و بايد قدري رويش فكر كرد.
نايب رئيس- آقاي حجتي بالاخره شما طرفدار اين هستيد كه تشخيص خودتان را بر اكثريتي كه گفتند بحث اضافي نمي‏خواهد تحميل كنيد.
حجتي كرماني- عمل مجلس نشان داد كه بحث بيشتري مي‏خواهد.
8- طرح اصل 71
نايب رئيس- خير آقا عمل اين را نشان نداد، ما فردا خدمتتان توضيحئ مي‏دهيم كه عملا نشان نداد. اصل 71 قرائت مي‏شود.
اصل 71- نمايندگان مجلس در اظهار عقيده و رأي خود كاملا آزادند و نمي‏توان آنها را
                        مشروح مذاكرات قانون اساسى‏جلسه‏50-32، ص: 910
به مناسبت عقايدي كه در مجلس اظهار كرده يا آرايي كه در مقام ايفاي وظايف نمايندگان خود داده‏اند تعقيب كرد. اگر نماينده‏اي مرتكب جنحه يا جنايت مشهود شود مورد تعقيب قرار مي‏گيرد ولي جريان دستگيري او بايد فوراً به آگاهي مجلس برسد و تحقيق و دادرسي بايد با حضور نماينده مبعوث مجلس انجام پذيرد در صورتي كه در دادگاه مشروط به سلب مصونيت از طرف مجلس است ولي محاكمة او در دادگاه صالح به صورتي كه مزاحم ايفاي وظايف نمايندگي او در اثناء دادرسي نباشد و اجراي حكم قطعي دادگاه درباره او نيازي به سلب مصونيت ندارد.
نايب رئيس- اگر سؤالي هست بفرماييد، آقاي سبحاني بفرماييد.
سبحاني- من دو سؤال خيلي كوتاه دارم يكي اين‏كه نوشته شده است «در اظهارعقيده و رأي خود كاملا آزادند» مسأله دوم مصونيت است، همان‏طور كه موقع تنظيم آيين‏نامه مطرح شد مصونيت يك چيزي است كه ريشة اسلامي ندارد در اسلام هر كسي مجرم شد قاضي مي‏تواند او را احضار و محاكمه كند و مصونيت عنواني و مقامي، ريشة اسلامي ندارد.
نايب رئيس- در اينجا گفته شده است كه «مي تواند او را احضار كند» حتي اگر دستگيرش كرد فوراً بايد به مجلس اصطلاع بدهد. ما گفته‏ايم احضار و دستگيري او اشكالي ندارد ولي بازداشتش يعني دور نگهداشتن او از ايفاي وظايف نمايندگي را بايد مجلس رأي بدهد.
سبحاني- مصونيت كه ايجابش ريشة اسلامي ندارد وسلبش هم همين‏طور است. (نايب رئيس- به همين معنا مي‏گويند.) قاضي اگر حدود را رعايت بكند چون قاضي شرع است مي‏تواند احضارش بكند و احتياج ندارد كه سلب مصونيت بكند. (نايب رئيس- اين‏كه خيلي آسان است مي‏نويسيم مشروط به اجازه مجلس است والسلام.) «در اظهار عقيده و ردي خود» چه مي‏شود؟
نايب رئيس- آن‏هم معلوم است فقط براي اين‏كه آقايان ديگر هيچ نگراني نداشته باشند مي‏نويسيم «مشروط به اجازه مجلس است».
طاهري اصفهاني- مصونيت بهتر است و مراد اين است كه نمي‏شود در دادن رأي ممنوعش كرد مگر موقعي كه ديگر نماينده نيست.
نايب رئيس- در هر دو عبارت مي‏توانيم سلب مصونيت را برداريم و به جايش بگذاريم «اجازه» و هيچ اشكالي هم به وجود نمي‏آيد. آقاي كرمي حضرت‏عالي مخالف هستيد؟
كرمي- خير مسأله استفسارات است، زيرا اصل مطلب صحيح است ولي استفسارات ضروري دارد زيرا در اينجا نوشته شده «نمايندگان مجلس در اظهار عقيده و رأي خود كاملا آزادند و نمي‏توان آنها را به مناسبت عقايدي كه در مجلس اظهار كرده يا آرائي ...» خوب آراء اشكال ندارد اما قسمت اول يك ابهامات و زنندگي در ذهن مي‏آورد اين بايد روشن نوشته شود كه آن‏چه اظهار مي‏كند اگر مطلب سياسي است كه اشكالي ندارد اما گر بخواهد ترويج عقايد و انحرافات كمونيستي و غير كمونيستي را بكند كه اظهار عقيده‏اش برخلاف اسلام است. اين هم اظهار عقيده است و شما نوشته‏ايد آزاد است.
يزدي- اظهار عقيدة برخلاف اسلام، برخلاف اسلام نيست.
كرمي- از نظر اين‏كه نمايندة مجلس است و احتمالا ممكن است پافشاري و تحريك بكنند عرض كردم.
                        مشروح مذاكرات قانون اساسى‏جلسه‏50-32، ص: 911
نايب رئيس- آقاي موسوي اردبيلي بفرماييد.
موسوي اردبيلي- من مخالف با اين اصل هستم.
نايب رئيس- آقاي قرشي بفرماييد.
قرشي- يك اشكال اين است كه نوشته شده «و تحقيق و دادرسي با حضور نمايندة مبعوث مجلس انجام پذيرد» اين مدرك شرعي ندارد.
نايب رئيس- يك سؤال از شما بكنم مي‏فرماييد خلاف شرع است يا اين‏كه براي اين در شرع نصي نداريم؟ مطلب دو چيز است خيلي از مسائل و قوانين‏نامه‏ها مثل آيين‏نامة ترافيك نص شرعي ندارد ولي ما به مقتضاي مصلحت، قانون وضع مي‏كنيم، مي‏فرماييد اين كار خلاف نصوح شرع است؟
قرشي- اگر جعل حكم باشد اگر من مسؤول شدم و يك فرد عادي بودم دادگاه من را محاكمه مي‏كند ولي اگر فلان شخص وكيل مسؤول شد بايد نمايندة مجلس را هم در كنار او بگذاريم.
نايب رئيس- مي‏دانيد چرا، يا نه؟ شما الان براي هر كس كه مسؤول هست چون يك مسؤوليت بزرگتر به دوش او گذاشته‏ايد او را در معرض توطئه قرار داده‏ايد بنابراين در حقيقت اين مقابله با توطئه‏هاي احتمالي است كه عليه يك شخص مسؤول مي‏شود و يك نوع جلوگيري از اعمال فشارها بر نماينده است. در اينجا اين‏طور نيست كه بخواهند به نماينده يك امتياز بدهند بلكه مي‏خواهند او را براي ايفاي وظايف نمايندگي‏اش از تعرضات توطئه‏آميز دور نگهدارند، مطلب اين است، حالا اين درست است يا نه؟ اساسش اين است، آقاي كرمي بفرماييد.
كرمي- كليه اتهامات در عالم شرع و قضا بر هر كسي وارد باشد، حمال هم كه باشد به مجرد اتهام او را بازداشت نمي‏كنند، اصلا در عالم شرع بازداشت نداريم اتهام ثابت كه شد جلبش مي‏كنند و اگراتهام ثابت نشد حمال باشد يا سلطان باشد در عالم قضا هيچ فرقي نمي‏كند.
نايب رئيس- بنابراين آن وقت سالبه به انتفاع موضوع است، آقاي قرشي بفرماييد.
قرشي- عبارت «ولي محاكمة او در دادگاه صالح به صورتي كه مزاحم ايفاي وظايف نمايندگي او در اثناء دادرسي نباشد» اين تقريباً مثل يك تعطيل حكم خدا است، زيرا فرض بفرماييد يك نماينده يك جرمي مرتكب شده است و بايد دادرسي بشود طبق اين ماده مي‏گوييم او را دادرسي نكنيد چون بايد در مجلس حاضر باشد و اين مخالف ايفاي وظايف نمايندگي اوست.
نايب رئيس- اجازه بفرماييد آقاي قرشي يعني مي‏گوييد ساعت نه تا دوازده بايد توي مجلس باشد كه رأي بدهد محاكمه او را در آن ساعت نگذاريد بگذاريد چهار تا هفت بعد از ظهر.
كرمي- جناب‏عالي اين‏طور تفسير مي‏كنيد والا اصل مطلب دو ساعت و نيم ساعت ندارد.
نايب رئيس- آقاي فوزي بفرماييد.
از ظاهر عبارت «نمايندگان مجلس در اظهار عقيده آزادند» معلوم مي‏شود كه اظهار عقيده نسبت به جريانات مجلس است و از طرف ديگر البته تعقيب با دستگيري فرق دارد اينجا نوشته است «اگر نماينده‏اي مرتكب جنحه يا جنايتي شود مورد تعقيب قرار مي‏گيرد ولي جريان دستگيري او ...» اين عبارت صحيح به نظر نمي‏رسد بلكه بايد اين‏طور تصحيح شود «اگر نماينده‏اي جنحه يا جنايتي مرتكب شود دستگير مي‏شود ولي جريان دستگيري او بايد فوراً به آگاهي مجلس برسد» ديگر در قسمت آخر كه نوشته است «ولي محاكمه او در دادگاه صالح به صورتي كه مزاحم ايفاي‏
                        مشروح مذاكرات قانون اساسى‏جلسه‏50-32، ص: 912
وظايف نمايندگي او در اثناء دادرسي نباشد و اجراي حكم ...»، «و» زائد است.
نايب رئيس- آقاي موسوي اردبيلي بفرماييد.
موسوي اردبيلي- كسي كه به عنوان مخالف مي‏خواهد صحبت بكند بايد به انتظار بنشيند ولي اشخاصي به عنوان اين‏كه مي‏خواهند سؤال كنند بلند مي‏شوند و مخالف صحبت مي‏كنند آيا اين روش صحيح است؟
نايب رئيس- من قبل از اين‏كه دوستان شروع كنند نمي‏توانم بفهمم كه آيا مي‏خواهند سؤالي بكنند يا مي‏خواهند مخالف صحبت بكنند، آقاي خزعلي بفرماييد.
خزعلي- در قسمت اظهار عقيده همان‏طوري كه آقاي سبحاني وديگران فرمودند راجع به عقايد نيست و مربوط به آراء سياسي است، ولي در آراء سياسي گاهي توهين به مقدسات مي‏كنند مثلا اين‏كه تصويب كرديد هر كسي در انتخاب شغل مناسب آزاد است به شرط آن‏كه مخالف اسلام نباشد بعداً سوء استفاده مي‏كنند و مثلا درباره مي فروشي مي‏گويند اين مربوط به زماني بود كه يك عده اعراب در بيابان خشك زندگي مي‏كردند ولي امروز روي اين مسأله، اقتصاد مملكت مي‏گردد يا در مورد ربا هم اين مسأله را بيان مي‏كنند يا براي حد زدن به زاني مي‏گويند اين صد تازيانه مربوط به مردم وحشي بوده است يا ممكن است يك حملاتي در مجلس به آيين مقدس بكنند پس بايد قيد شود كه اظهار نظر بكند اما بدون توهين، مثلا حق دارد بگويد جامعه امروز ممكن است اين مطلب را هضم نكند اما به مقدسات در مسائل سياسي توهين نكند.
نايب رئيس- مي‏خواستم عرض بكنم وقتي كه مرتكب جنحه يا جنايتي مشهود شد كه ديگر متهم نيست. (نايب رئيس- در اين مورد نوشته‏ايم كه فوراً او را دستگير كنند.) در اين اصل كه قيد شده «ولي جريان دستگيري او بايد فوراً به آگاهي مجلس برسد و تحقيق و دادرسي با حضور نمايندة مبعوث مجلس انجام پذيرد» او با ديگران چه فرقي دارد؟
9- پايان جلسه‏
نايب رئيس- خوب يك مقداري توانستيم روي اين اصل بحث كنيم ان شاء الله فردا صبح دوستان روي اين دو اصل اخير بيشتر بحث بكنند و نقطه نظرها منظم بشود. بنابراين فردا صبح جلسه فوق العاده نمي‏توانيم داشته باشيم چون بايد كار كافي براي عصر تهيه بكنيم جلسه علني رسمي ما به فردا عصر موكول مي‏شود و صبح فقط جلسه دو گروه است. جلسه ختم مي‏شود.
 (جلسه ساعت هجده پايان وقت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 913
                        جلسه سي و پنجم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده و ده دقيقه روز هشتم مهرماه 1358 هجري شمسي برابر با هشتم ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت جلسه و بيانات قلب از دستور آقاي جواد فاتحي‏
2- طرح و تصويب اصل 70 (اصل هشتاد و نهم)
3- طرح و تصويب اصل 72 (اصل هشتاد و هفتم)
4- طرح و تصويب اصل 73 (اصل نودم)
5- طرح و تصويب اصل 71 (اصل هشتاد و ششم)
6- طرح و تصويب اصل 1/ 71 (دنباله اصل 71)
7- پايان جلسه‏
دبيرخانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 915
1- اعلام رسميت جلسه و بيانات قبل از دستور آقاي جواد فاتحي‏
نايب رئيس- جلسه رسمي است و مي‏توانيم نطق قبل از دستور را شروع كنيم. آقاي فاتحي بفرماييد.
فاتحي- بسم الله الرحمن الرحيم. نظري اين‏كه اين روزها در جرايد و حتي از جانب بعضي از برادراني كه در همين مجلس هستند در مورد اصل پنج (ولايت فقيه) مطالبي مطرح شده است. خواستم ديدگاه خودم را دربار اين اصل بيان كنم، لذا بايد اول بدانيم پيامبر اسلام (ص) و ائمه معصومين عليهم السلام چه مقاماتي داشته كه در زمان غيبت اين مقامات طبق رواياتي به فقيه جامع شرايط اعطا گرديده از قرآن مجيد و هم از سنت و سير پيامبر اسلام استفاده مي‏شود كه پيامبر اسلام و ائم عليهم السلام در مي‏ان مسلمين در آن واحد داراي سه شأن بوده‏اند:
اول- اين‏كه امام، پيشوا و مرجع ديني بود و سخن و عملش سند و حجت بود و ديگران بايد از وي پيروي كنند «لقد كان لكم في رسول الله اسوة حسنه».
دوم- ولايت قضايي داشته يعني حكمش در اختلافات حقوقي و مخاصمات نافذ و ممضي بود «فلاوربك لا يؤمنون حتي يحكموك فيما شجربينهم ثم لا يجدوا في انفسهم حرجامماقضيت ويسلمو تسليماً- سور نساء» نه چنين است به پروردگارت سوگند ايمانشان واقعي نخواهد شد تا در آن‏چه در بينشان اختلاف شود داوري كنند سپس در دل‏هاي خويش از آن‏چه كم كرده‏اي ملالي نيابند و بي‏چون و چرا تسليم شوند.
سوم- پيامبر اسلام گذشته از اين‏كه مبين و موضع احكام بود و گذشته از اين‏كه قاضي مسلمين بوده سائس و مدير اجتماع مسلمين بود، ولي امر مسلمين و اختياردار اجتماع.
پيامبر اكرم رسماً بر مردم حكومت مي‏كرد و سياست اجتماع مسلمين را رهبري مي‏نمود. به حكم آيه كريمه «خُذْ مِنْ أَمْوالِهِمْ صَدَقَةً تُطَهِّرُهُمْ وَ تُزَكِّيهِمْ» از مردم ماليات مي‏گرفت و شؤون مالي و اقتصادي و اجتماعي اسلامي را اداره مي‏كرد. ما به آنهايي كه با ولايت فقيه مخالفت مي‏كنند و يا حدود قدرت و اختيارات فقيه را محدود و مقيد مي‏سازند به موردي كه كار و امور مسلمين زمين و معوق مانده و متصدي ندارد و خلاصه حداقل دو عبارت از ولايت امور «غيب و قصر» مي‏دانند عرض مي‏كنم آيا شما اين سه هدف اسلام را مي‏توانيد منكر شويد؟ هدف‏هاي اسلام را در نظر بگيريد و بعد ببينيم از ولايت فقيه چه استفاده‏اي مي‏شود.
هدف از بعثت پيامبران و ائمه معصومين و پس از آنها فقها و علما و رسالت آنها همانا رساندن پيام خدا و اين احكام شرعيه ومسائل حلال و حرام و ساير امور تبليغي ديني است و اين معنا (هدف انبياء) در يك جو مساعد و مناسبي قابل پياده و اجرا شدن است و اين در صورتي است كه نظام طاغوتي، حاكم بر جامعه نباشد تا مبلغ عالم اسلام‏شناس بتواند با كمال آزادي بدون مواجه شدن با مشكلات و مصائب به تبليغ و رسالت اسلام راستين بپردازد و منصب قضاء و اجراء حدود و تعزيرات كه حتماً و جزماً و ساير مناصبي كه در صورت‏
                        مشروح مذاكرات قانون اساسى‏جلسه‏50-32، ص: 916
تصدي حكومت لازم الاجرا است به اتفاق هم علما از منصب فقيه است، در صورتي عملي است كه نظام حاكم بر جامعه، نظامي اسلامي و با قدرت بوده و ضامن اجرا داشته باشد و اين معني در طول تاريخ به تجربه ثابت گرديده كه نظام‏هاي حاكم بر جامعه از طبقات گوناگون قدرت را به دست گرفته‏اند و اسلام عزيز و اجرا قوانين او را به دست فراموشي سپرده‏اند. آيا تجرب تاريخ و اين معني ما را ملزم نمي‏سازد كه اگر قدرت اجرا از دست واليان و حاكمان ديني و تعبير ديگر فقهاي خبير و مدير و مدبر خارج گردد مجدداً دوران سياه تسلط نظام غير صالح كه هيچ‏گونه توجه و عنايتي به اسلام نداشته و ندارند به وجود آيد؟ خوف اين معني نيست؟ شما وقتي تاريخ را ورق بزنيد و حالات رهبران صد درصد ملي را مطالعه كنيد مي‏بينيد بسياري از آنها فقط يك بعدي بوده و آنها را از ديد اقتصاد سياسي و فرهنگي و غيره فقط مورد توجه و مطمع نظر خويش قرار داده بودند و به اجرا سياست ديني كاري نداشتند بلكه گاهي اصطكاك و كوبيدن علماء ديني را شعار خود ساخته بودند. من از معني مي‏فهمم آنهايي كه دلسوز اسلام هستند مي‏دانند تا قدرت در دست فقهاي شجاع و صالح نباشد اجراي احكام خدا صد درصد تضمين نمي‏شود و البته اصل حكومت و رسيدن به مقام و منصب و رياست دنيوي هدف نهايي فقهاي ديني نبوده بلكه به اين وسيله زمين اجراي برنامه‏هاي ديني و مقررات آسماني قرآن را فراهم مي‏سازند و اگر بگوييد ممكن است افرادي پيدا شوند در صحن سياست كه علاوه بر اين‏كه از سياست و كارداني و لياقت رهبري برخوردارند در اجراي برنام اسلامي قرآني زير نظر فقها و علما كوتاهي نمي‏كنند و فرمان آنان را اجرا مي‏نمايند، ما هيچ وقت اصراري نداريم حتماً تصدي حكومت و ولايت را فقهاي شجاع و مدبر و مدير شخصاً به عهده بگيرند بلكه به فرمان رهبر چنيني افرادي پيدا شوند و مجازند از طرف فقيه باشند و كار آنان را فقيه امضاء نمايد اگر اسلام راستين در چنين فرضي پياده شود با هدف، مباينت ندارد.
موضوع ديگر اين‏كه خداوند در قيامت فرمان مي‏دهد «وقفوهم انهم مسؤولون» (آنها را بازدشت كنيد تا از چند چيز پرسش كنيم) از چند چيز سؤال مي‏كند، نمي‏خواهم وارد آن بحث بشوم از جمله مي‏گويد «و عن ماله من اين اكتسبه» (اموال و املاك خود را از چه طريق به دست آورده‏اي؟) آيا در كشور نمي‏شود قبل از قيامت از متمكنان و زمين‏خواران و ربابگيران و نزول‏خواران و احتكاركنندگان و آناني كه ماليات‏هاي اسلامي مربوط به فقرا و سادات را نداده و بالنتيجه مال موفور و ثروت عظيمي به دست آورده و با اسناد قلابي خود را مالك مي‏دانند «والناس مسلطون علي اموالهم و انفسهم و لايحل مال امرءمسلم الابطيب نفسه» را مي‏خوانند و خود را در حمايت اين قانون از تعرض مصون نگاه داشته، آيا دولت جمهوري اسلامي از گذشت اشخاص، اين اموال ذخيره شده و كنزها و تعديل ثروت و از كجا آورده‏اي را اجرا نمي‏نمايد؟ چنان‏چه دولت حقه امام علي (ع) وقتي تصدي حكومت و قدرت را به دست آورد فرمود از گذشته‏ها صرف نظر نمي‏كنم و اموالي كه بعضي به ناحق از بيت المال برده‏اند پس مي‏گيرم حتي اگر در گرو كابين زن‏ها قرار گرفته باشد. موضوع ديگر اين‏كه در اين جو مساعد كه در كشور پيدا شده آنچنان كه عظمت آن خيره‏كننده است به حدي كه مورد غبطة مسلمانان و جهانيان قرار گرفته‏ايم پس ما چرا از اين فرصت استفاده نكنيم بايد از رسانه‏هاي گروهي مثل تلويزيون، اين وسيله مردمي حداكثر استفاده شود و به وسيل دانشمندان تعاليم اسلامي آموزش داده شود و واقعاً مسلمين را به احكام و برنامه‏هاي اسلام توجه بدهند مخصوصاً در اطراف كشور ما هنوز خيلي هستند كه با حقايق‏
                        مشروح مذاكرات قانون اساسى‏جلسه‏50-32، ص: 917
اسلام راستين آشنايي كامل ندارند برنامه‏هايي جهت هدايت و تربيت آنها به وسيل افراد شايسته ترتيب يابد. با عرض معذرت از علما و مجتهدين و اساتيدي كه در جلسه حضور دارند.
2- طرح و تصويب اصل 70 (اصل هشتاد و نهم)
نايب رئيس- در اين ورقه‏اي كه به عنوان دستور جلس امروز بين نمايندگان توزيع شده چند اصل درج شده است كه در گروه منتخب هفت نفري روي آن كار شده و در جس مشترك گروه‏هاي نمايندگان هم باز روي آن اصلاحاتي به عمل آمده است و بعد با نظرات اصلاحي دوستان برگشته است و با رعايت آن نظرات براي دستور جلسه امروز آماده شده است. شش اصل هم (از اصل 74 تا 79) در اختيار و بحث روي آن پيدا نشد و اين خواست دوستان بود كه متن اصول را يك روز زودتر در اختيارشان بگذاريم تا بتوانند روي آنها دقت لازم و كافي به عمل بياورند، اصل 70 را مي‏خوانم:
اصل 70- نمايندگان مجلس مي‏توانند در مواردي كه لازم مي‏دانند، هيأت وزيران يا هر يك از وزرا را استيضاح كنند. استيضاح وقتي قابل طرح در مجلس است كه با امضاي حداقل ده تن به مجلس تقديم شود.
هيأت وزيران يا وزير مورد استيضاح بايد ظرف مدت ده روز در مجلس حاضر شود و به آن پاسخ گويد و از مجلس رأي اعتماد بخواهد. اگر مجلس رأي اعتماد نداد هيأت وزيران يا وزير مورد استيضاح عزل مي‏شود. در اين صورت نخست وزير يا وزراي مورد استيضاح نمي‏توانند در هيأت وزيراني كه بلافاصله بعد از آن تشكيل مي‏شود، عضويت پيدا كنند. در صورت عدم حضور هيأت وزيران يا وزير براي پاسخ به استيضاح، در صورتي كه مجلس مقتضي بداند اعلام رأي عدم اعتماد خواهد كرد.
نايب رئيس- ديروز روي اين اصل به تفصيل صحبت شده است و به دليل اين‏كه روي آن توافق نشده به گروه برگشت امروز صبح هم در گروه روي آن كار شد و براي بحث روي آن اسم نوشته‏اند. البته اگر سؤالات كوتاه باشد اشكالي ندارد. ضمناً پيشنهاد مي‏كنم عبارت «حداقل ده تن به مجلس» به صورت حداقل ده نماينده به مجلس ...» تصحيح شود (نمايندگان- موافقيم). در ضمن در آخر اين اصل عبارت «در صورتي كه مجلس منقضي بداند» به صورت «اگر مجلس متقضي بداند» تصحيح شود عبارت مطلوب‏تر است چون قبل از آن در همان سطر «در صورت عدم حضور ...» هم آمده بود. (نمايندگان- با اين اصلاح هم موافقيم.)
عرض كنم آن جوابي كه دادند كافي نبود به اصطلاح كيفرشان معين شده است كه حق شركت در كابين ديگر ندارند ولو آن صورتي كه حضور به هم نرساندند آنجا ديگر اين مسأله بايد تكرار بشود اگر حاضر نشد و رأي اعتماد نداد آيا اينها هم مكلف به همان حكم هستند؟ يعني در كابين ديگر حق شركت ندارند؟ اين بايد در اينجا گفته بشود. سؤال ديگر اين‏كه بايد يك وزير هم اضافه شود «در اين صورت نخست وزير (يا وزير) و يا وزراي مورد استيضاح ...» گاهي استيضاح از نخست وزير است گاهي وزرا است گاهي از يك وزير خاص است آن هم اگر اضافه بشود، مطلب را روشن‏تر مي‏كند. ديگر اين‏كه «ظرف مدت ده روز» غلط است. (طاهري‏
                        مشروح مذاكرات قانون اساسى‏جلسه‏50-32، ص: 918
اصفهاني- هيأت وزيران شامل نخست وزير نمي‏شود؟)
نايب رئيس- چرا مي‏شود. براي اين‏كه اين ايهام برطرف شود و سؤال به جا هم هست فقط با بالا و پايين كردن يك كلمه مشكل حل مي‏شود «اگر مجلس رأي اعتماد نداد هيأت وزيران يا وزير مورد استيضاح عزل مي‏شود در صورت عدم حضور هيأت وزيران يا وزير براي پاسخ به استيضاح اگر مجلس منقضي بداند اعلام رأي عدم اعتماد خواهد كرد در هر دو صورت نخست وزير يا وزرا مورد استيضاح نمي‏توانند ...» بنابراين با اين اصلاح مشكل حل مي‏شود.
 (سبحاني- جواب سؤال سوم من را نداديد.) وزرا كه مي‏گويند كافي است، ظرف مدت ده روز هم با اين‏كه مصطلح است «مدت» آن حذف مي‏شود. (خامنه‏اي- چند مورد بود كه قبلًا هم عرض كرده‏ام ولي مثل اين‏كه مجلس متقضي نيست تكرار شود و بهتر است رأي‏گيري شود.) (قرشي- هيأت وزيران شامل نخست وزير هم مي‏شود؟) بله مي‏شود.
فاتحي- استيضاح به نحوي است كه به حق اساسي نماينده مجلس تجاوز شده است زيرا همانطوري كه در اصل 69 براي هر نماينده‏اي حق سؤال شناخته شده و در آن اصل آمده در هر مورد كه نماينده‏اي از وزير مسؤول دربار موضوعي از وظايف او سؤال كند آن وزير موظف به جواب است و نبايد بيش از ده روز تأخير بشود حال اگر جواب به تأخير افتاد اين نماينده آيا مي‏تواند دولت را چون كه وزير مسؤول جواب نداده استيضاح كند يا خير؟ (نايب رئيس- نه نمي‏تواند.) پس اگر نماينده مي‏تواند استيضاح كند با اين اصل 70 كه مي‏گويد بايد امضاء نماينده باشد منافات دارد و اگر نمي‏تواند استيضاح كند و فقط حق سؤال دارد ولو اين‏كه سؤالش بي‏جواب بماند چون اين قيد تجاوز است به حق حاكميت ملي و اصل ديگري از همين قانون اساسي كه هر نماينده‏اي از طرف هم ملّت ايران مسؤوليت دارد در صورتي قابل طرح است كه حداقل به امضاي ده نفر از نمايندگان برسد و اين قيد ده نفر، آزادي وكلاي ملت را محدود مي‏كند زيرا هر نماينده كه نقصي در جريان امور كشور و يا در يك منطقه محدودي يا حوز انتخابيه خود مشاهده نمود بايد بتواند از دولت سؤال كند و اگر به او پاسخ كافي داده نشد دولت را استيضاح كند و نبايد حق استيضاح را از يك نفر نماينده سلب كرد. پس پيشنهاد مي‏شود نماينده هر شهرستان از اين حق بتواند استفاده كند زيرا ممكن است روزي وضع مجلس به جايي برسد كه نماينده مردمي در آن نباشد. در اين صورت بايد يك نماينده مردمي نيز بتواند مدرس‏وار در مقابل دولت بايستد جالب اين است كه در قانون سابق نيز استيضاح يك نفر نماينده كافي بود.
نايب رئيس- آقاي فاتحي اين مطالب را ديروز هم فرموديد و به انداز لازم پيرامونش بحث شد خواهش ما از دوستان اين است مطالبي كه لااقل در جلس علني قبلًا صحبت شده مجدداً مطرح نفرمايند. (سبحاني- ديروز بي‏جواب ماند.) آقاي عزيز ديروز خدمتتان گفته شد كه دولت را نمي‏توان هر روز در معرض خواست يك نماينده قرار داد و نمي‏شود نماينده‏اي را از حقش محروم كرد ولي اگر واقعاً يك نماينده‏اي در يك مجلس مردمي سؤالي را مطرح مي‏كند كه وزير جواب قانع‏كننده به آن نمي‏دهد وقتي مي‏شود گفت جواب قانع‏كننده نبود كه اين آقا نه نفر نماينده ديگر با خودش هم رأي پيدا بكند كه آنها هم بفهمند اين جواب قانع‏كننده بود، اين تخلف است، استيضاح كند ولي اگر اين قدر كم هوادار است و از افراد تكروي است كه افكار شخصي شاذ دارد، نمي‏شود دول را در معرض سؤال پيچي و استيضاح افرادي‏
                        مشروح مذاكرات قانون اساسى‏جلسه‏50-32، ص: 919
كه داراي شذوذ هستند قرار بدهيم.
دكتر آيت- سؤال من در خصوص قسمت اخير همين اصل است آنجايي كه مي‏گويد «در صورت عدم حضور هيأت وزيران يا وزير براي پاسخ به استيضاح» معتقدم كه لااقل يك طرف قضيه بتواند صحبتش را بكند يعني آن استيضاح‏كننده معمولًا استيضاح را كتبي تقديم مي‏كند و اگر وزرا حاضر شدند كه صحبتش را مي‏كند و آنها جواب مي‏دهند ولي اگر حاضر نشدند لااقل اجازه بدهيد او صحبتش را بكند. (نايب رئيس- استيضاح كه قبلًا مطرح شده است.) نه، استيضاح يك سؤال است سؤال مي‏كند كه وزير آيا قانون را زير پا گذاشته است؟ (نايب رئيس- اين موارد را آيين‏نامه داخلي مسجد روشن مي‏كند.) نخير اين‏ها را ما نبايد بگذاريم آيين‏نام داخلي مجلس را روشن بكند چون براي اولين بار در تاريخ دنيا به وزرا اجازه داده‏ايم كه اصلًا براي نمايند ملت تره خرد نكند و جواب ندهد خيلي خوب، اين اصل بي‏سابقه را گذرانده‏اند و ما هم حرفي نداريم ولي لااقل آن طرف بتواند بيايد صحبتش را بكند وگرنه باز هم براي ثبت در تاريخ مي‏گوييم اين اصل در دنيا بي‏سابقه است لااقل اجازه بدهيد در صورت عدم حضور وزرا چه در سؤال چه در استيضاح بتواند حرفش را بزند لااقل فريادش را ديگر خفه نكنيد اين است كه من پيشنهاد مي‏كنم بعد از «براي پاسخ به استيضاح» يك كلم «مطرح» اگر مجلس متقضي بداند اضافه شود.
رباني شيرازي- استيضاح را اول در مجلس مطرح مي‏كنند و حتي قبلًا در روزنامه‏ها هم منعكس مي‏شود.
دكتر آيت- به هر حال اين بايد قيد بشود تا او بتواند مطابق آيين‏نام مجلس سه ساعت صحبتش را بكند.
نايب رئيس- اين تصريحي است كه قبلًا مورد قبول دوستان هست.
مكارم شيرازي- يك كلمه قبلًا بود ولي مثل اين‏كه آن را اينجا ننوشته‏اند «ظرف مدت ده روز پس از طرح در مجلس» يك «پس از طرح» در صدر بود ...
نايب رئيس- بله، اين هم بود، نمي‏دانم افتاده يا نه ...
رباني شيرازي- «استيضاح وقتي قابل طرح در مجلس است كه با امضاء حداقل ده نماينده به مجلس تقديم شود.»
دكتر آيت- آن غير از طرح است، بعد از اين‏كه نماينده‏اي استيضاح كرد به او اجازه داده مي‏شود سه ساعت صحبت كند اگر هيأت دولت نيامد مي‏گويند تو اين سه ساعت صحبت نبايد بكنيد در صورتي كه او بايد بتواند لااقل صحبتش را بكند.
نايب رئيس- چون استيضاح اوليه معمولًا بدون شرح است و سنت هم اين است اجازه بدهيد اين دوتا اصلاح هم به عمل آيد «هيأت وزيران يا وزير مورد استيضاح بايد ظرف مدت ده روز پس از طرح استيضاح در مجلس حاضر شوند ...» ممكن است استيضاح را كتباً بدهند ما مي‏خواهيم بگوييم استيضاح در روز اول هم براي اطلاع ملت در مجلس قرائت مي‏شود. در ضمن ممكن است نماينده استيضاح را بدهد به هيأت رئيسه كه آنها بدهند به وزير مربوط، بنابراين نوشتيم «پس از طرح در مجلس» كه ديگر اشكالي نداشته باشد.
طاهري اصفهاني- مگر در سطر دوم ننوشته‏ايم «استيضاح وقتي قابل طرح در مجلس است‏
                        مشروح مذاكرات قانون اساسى‏جلسه‏50-32، ص: 920
كه با امضاي حداقل ده تن به مجلس تقديم شود»؟ يعني اگر ده نماينده فراهم شدند استيضاح قابل طرح در مجلس است.
نايب رئيس- قابل طرح است، حتماً طرح نخواهد شد.
طاهري اصفهاني- مي‏دانم اين ديگر با خود مجلس است، به شما چه مربوط است، شما نوشته‏ايد قابل طرح است، حالا مي‏خواهند طرح بكنند يا نكنند آن ديگر وظيف خودشان است.
نايب رئيس- ايشان مي‏خواهند بگويند كه ما اينجا اين‏طور بنويسيم كه اصولًا استيضاح‏ها را براي اطلاع ملت حتماً طرح كنند، اين پيشنهادي است كه ديروز به آقاي خامنه‏اي كرده بودند و امروز هم در آن چيزي كه ما نوشته و خدمت دوستان فرستاده بوديم اين قيد را گذاشته بوديم. (طاهري اصفهاني- طرح كه خواهند كرد) اگر بگوييد مسلماً طرح مي‏كنند وقتي عبارتي با يك جمله «پس از طرح» از ابهام بعدي براي دوستانتان بيرون مي‏آيد فكر نمي‏كنم اشكال داشته باشد. عنايت بفرماييد در سطر آخر كه ايشان گفتند «در صورت عدم حضور هيأت وزيران يا وزير براي پاسخ به استيضاح نماينده مزبور دربار استيضاح خود توضيحات لازم را مي‏دهد و اگر مجلس متقضي بداند ...» (رحماني- پس از رؤيت وزير چون ممكن است احياناً نسبت به استيضاح غفلت داشته باشد.) پس اين اصل را براي رأي‏گيري مي‏خوانم. (حجتي كرماني- من اسم نوشته‏ام اجازه بدهيد صحبت كنم.) بفرماييد، عذر مي‏خواهم.
حجتي كرماني- اين‏كه يك نفر را به عنوان اين‏كه شاذ است از حق استيضاح كردن محروم كنيم و بگوييم ده نفر ديگر بايد با تو هم رأي باشند، از نظر اسلامي وشرعي درس نيست براي اين‏كه هر فردي حق دارد از حضرت علي (ع) هم كه باشد سؤال كند و او را مورد استيضاح قرار دهد.
نايب رئيس- سؤال غير از استيضاح است، يعني مقدم متزلزل كردن دولت، سؤال را جلوتر گفته‏ايم.
حجتي كرماني- مي‏خواهيم ببينيم طرز رفتاري كه مردم با حضرت علي (ع) داشتند در زمان حكومتش (نايب رئيس- اين سؤال است) نه اصلًا ايراد و اعتراض داشتند به او مي‏گفتند تو اصلًا اشتباه مي‏كني حق نداري حكومت بكني. حضرت مي‏گفت «خلوا سبيله» بگذاريد كار خودشان را بكنند يعني استيضاح حق يك نفر هم هست.
نايب رئيس- آخر اين «خلوا سبيله» نيست، اين بيش از يك حد است، در حد «خلوا سبيله» روزنامه هست، سخنراني هست، همه چيز هست. بنابراين براي اخذ رأي اصل را مي‏خوانم:
اصل 70 (اصل هشتادو نهم)- نمايندگان مجلس مي‏توانند در مواردي كه لازم مي‏دانند، هيأت وزيران يا هر يك از وزرا را استيضاح كنند. استيضاح وقتي قابل طرح در مجلس است كه با امضاي حداقل ده نماينده به مجلس تقديم شود. هيأت وزيران يا وزير مورد استيضاح بايد ظرف مدت ده روز پس از طرح در مجلس حاضر شود و به آن پاسخ گويد و از مجلس رأي اعتماد بخواهد. اگر مجلس رأي اعتماد نداد هيأت وزيران يا وزير مورد استيضاح بايد ظرف مدت ده روز پس از طرح در مجلس حاضر شود و به آن پاسخ گويد و از مجلس رأي اعتماد بخواهد. اگر مجلس رأي اعتماد نداد هيأت وزيران يا وزير مورد استيضاح عزل مي‏شود.
در صورت عدم حضور هيأت وزيران يا وزير براي پاسخ به استيضاح، نمايندگان مزبور دربار
                        مشروح مذاكرات قانون اساسى‏جلسه‏50-32، ص: 921
استيضاح خود توضيحات لازم را مي‏دهند و اگر مجلس منقضي بداند اعلام رأي اعتماد خواهد كرد. در هر دو صورت نخست وزير يا وزراي مورد استيضاح نمي‏توانند در هيأت وزيراني كه بلافاصله بعد از آن تشكيل مي‏شود، عضويت پيدا كنند.
 (نسبت به اصل 70 به شرحي كه در بالا آمده است اخذ رأي به عمل آمد و شمارش آراء به وسيل منشيان هيأت رئيسه آقايان دكتر روحاني و عضدي انجام گرفت و نتيجه به شرح زير اعلام گرديد.)
نايب رئيس- عد حاضر در جسه هنگام اخذ رأي شصت و سه نفر، تعداد كل آراء شصت و سه رأي، آراء موافق پنجاه و هشت رأي، آراء مخالف دو رأي، آراء ممتنع سه رأي اين اصل تصويب شد، تكبير. (حضار سه مرتبه تكبير گفتند)
3- طرح و تصويب اصل 72 (اصل هشتاد و هفتم)
نايب رئيس- اصل 72 خوانده مي‏شود.
خزعلي- ديروز روي اصل 71 گفتگوي زياد شده و الان هم آماده شده است.
مكارم شيرازي- دوستان روي متن آن توافق نكردند.
نايب رئيس- ديروز هم روي اصل 70 بحث و گفتگوي مفصل انجام گرفت هم روي اصل 71.
رباني املشي- هرچه بيشتر روي آن بحث كنيد اختلاف نظرها بيشتر مي‏شود.
نايب رئيس- روي اصل 71 فردا بحث خواهيم كرد.
خزعلي- ديگر بحثي ندارد، در جلس گروه‏ها از چهل و هشت نفر، چهل و يك نفر به اين اصل رأي دادند.
نايب رئيس- فعلًا اصل 72 را مي‏خوانم:
اصل 72- هيأت وزيران پس از تشكيل و معرفي پيش از هر اقدام ديگر بايد از مجلس رأي اعتماد بگيرد. در دوران تصدي نيز در مورد مسائل مهم و مورد اختلاف، دولت مي‏تواند از مجلس تقاضاي رأي اعتماد كند.
سبحاني- در ابتداي اين اصل آمده است كه «هيأت وزيران پس از تشكيل ...» صحيح اين است كه نوشته شود «نخست وزير پس از تشكيل ...» چون رأي اعتماد را نخست وزير مي‏گيرد.
نايب رئيس- دقت نظر آقاي سبحاني در موارد متعدد براي ما روشن شده است در اينجا هم اگر بخواهيم طبق سنت قوانين عبارت را بنويسيم به نظر مي‏رسد كه حرف ايشان درست است و بهتر است كه عبارت به اين صورت باشد «نخست وزير پس از تشكيل و ...» (رباني شيرازي- «پس از تشكيل دادن هيأت وزيران ...») (موسوي تبريزي- «هيأت وزيران پس از تشكيل و معرفي نخست وزير ...») طبق اصل قبلي كه تصويب شد حتي اگر يك وزير مورد استيضاح باشد بايد نخست وزير براي او رأي اعتماد بخواهد نه خود وزير.
مقدم مراغه‏اي- سابقه اين‏طور است و فكر مي‏كنم منطقي هم باشد كه هيأت دولت رأي اعتماد بخواهد بنده فكر مي‏كنم اين اصل خوب تنظيم شده است.
نايب رئيس- تعبير اشتباه نشود يك وقت مي‏گوييم دربار چه كسي رأي اعتماد مي‏خواهند
                        مشروح مذاكرات قانون اساسى‏جلسه‏50-32، ص: 922
صحيح مي‏فرماييد.
مقدم مراغه‏اي- دولت بايد برنامه‏اي داشته باشد و بعد رأي اعتماد بخواهد البته آن‏چه مي‏فرماييد در سابق نخست وزير رأي تمايل مي‏گرفت ولي رأي اعتماد، بعد از اين‏كه دولت تشكيل مي‏شد و برنامه‏اش را به مجلس ارائه مي‏داد، قاضي رأي اعتماد مي‏كرد.
نايب رئيس- چه كسي اين كار را مي‏كند؟ هم اين كارها را نخست وزير انجام مي‏داده.
حجتي كرماني- نخست وزير به عنوان رئيس دولت مي‏رود تقاضاي رأي اعتماد مي‏كند، يعني در رأس وزرا است، دولت به وسيل نخست وزير رأي مي‏گيرد.
نايب رئيس- پس همين عبارت معروف متعارف را بنويسيم «دولت پس از تشكيل و معرفي ...»
هاشمي‏نژاد- اين خلاف آيين‏نامه است اين اصلي كه بررسي شده در كميسيون هفت نفري هم آورده‏اند، حالا مي‏خواهيد تغييرش بدهيد؟ (يك نفر از نمايندگان- تنها يك كلمه مورد استيضاح قرار مي‏گيرد)
نايب رئيس- اقلًا خوب بود به آيين‏نامه استناد نمي‏كرديد چون ما اينجا تغييرات جزيي مي‏دهيم، نگوييد خلاف آيين‏نامه است.
خامنه‏اي- اگر براي دقت نظر باشد در موقعي كه رأي اعتماد مي‏گيرند كه عدم اعتماد هست، اينجا مصطلحش رأي تمايل اين است كه وقتي فردي را به عنوان نخست وزير معين مي‏كنند او قبلًا از مجلس رأي تمايل مي‏گيرد و بعد مي‏رود كابينه‏اش را تشكيل مي‏دهد و در همان اولين‏بار رأي اعتماد بايد بگيرد. رأي تمايل مال نخست وزير است قبل از تشكيل كابينه.
طاهري گرگاني- اين در گروه قوّ مجريه تعيين نخست وزير و هيأت دولت به عهده رئيس جمهور گذاشته شده منتها با گرفتن رأي تمايل از مجلس شوراي ملي. اينجا مثل اين‏كه اصلًا به نوشته‏هاي گروه پنج توجهي نشده است.
يزدي- مسأله اين است كه هيأت دولت رأي اعتماد گرفتنش از مجلس براي تحقق و ثبوتش مي‏باشد و بعد از تحقق و ثبوتش به هر كاري مي‏تواند دست بزند و بعد موقعيتي پيش مي‏آيد كه مجلس براي استيضاح يا سؤال مي‏تواند با او ارتباط برقرار كند بنابراين، اين اصل بر اصل قبلي تقدم دارد.
نايب رئيس- آنجا راجع به حق نمايندگان صحبت مي‏كرديم.
يزدي- تا اعضاء دولت رسميت پيدا نكرده‏اند نمايندگان مجلس از آنها حق سؤال كردن ندارند.
نايب رئيس- ما جلوتر در دو سه اصل اسمي از شوراي نگهبان برده‏ايم در حالي كه هنوز بحث تشكيل شوراي نگهبان هم به ميان نيامده است اينها را در قانون نمي‏شود گفت خيلي قطعي است ان شاء الله بعدها رويش كارخواهد شد. متشكرم.
دكتر آيت- صبح به عنوان مخالف در جلس گروه‏ها مطلبي را گفتم و حالا به عنوان توضيح عرض مي‏كنم چون پذيرفتم كه مسأله در اصول بعدي حل خواهد شد. معمولًا همين‏طور كه گفته شد هر دولتي قبل از اين‏كه سركار بيايد رأي تمايل از مجلس مي‏خواهد، كه شما چه‏
                        مشروح مذاكرات قانون اساسى‏جلسه‏50-32، ص: 923
كسي را مي‏خواهيد نخست وزير بشود، نخست وزير تعيين مي‏شود و بعد هيأت دولت را تشكيل مي‏دهد و به مجلس معرفي مي‏كند و برنامه‏اش را به مجلس ارائه مي‏دهد و اين رأي اعتماد هم به وزرا است و هم برنامه‏اي كه به مجلس ارائه مي‏دهد ضمن اين‏كه من عرض مي‏كنم مسأله رأي تمايل بايد در اصول بعدي حل بشود اينجا اين پيشنهاد را دادم كه «هيأت وزيران پس از تشكيل و معرفي و ارائ برنامه ...» كه برنامه‏اش را ارائه دهد تا بر مبناي آن مجلس رأي اعتماد بدهد. (كرمي- هيأت دولت بايد قبلًا با خودش برنامه دارد.)
طاهري گرگاني- اين موضوع قابل بحث است نسبت به اين‏كه آيا اين قدرت براي رئيس جمهور است كه اگر چنان‏چه در آينده بين رئيس جمهور و رئيس هيأت دولت نزاعي در مديريت واقع بشود چه حسابي خواهد داشت، اگر بخواهيم اين را به عهد رئيس جمهور بگذاريم يك حساب دارد اگر بخواهيم از مجلس رأي اعتماد بگيريم حساب ديگر خواهد داشت.
نايب رئيس- من يك تذكري خدمتتان بدهم شما بدون اين‏كه نوبتي گرفته باشيد سخني فرموديد دوستان هم گوش كردند ولي قبل از شما الان نوبت هست خواهش مي‏كنم براي رعايت نظم براي دفعات بعد نوبت بگيريد. آقاي فارسي بفرماييد.
فارسي- در اين اصل در حالي كه مي‏خواهيم اختيارات و صلاحيت مجلس شوراي ملي را تكميل و مشخص كنيم، براي هيأت وزيران، تعيين تكليف و تعيين حق شده است. در عبارت اول تعيين تكليف و در بار دوم تعيين حق، ثانياً معلوم نكرده‏ايم اين مجلس است كه با رأي تمايل خود كسي را مأمور تشكيل كابينه مي‏كند، يا مقام ديگري، ثالثاً ممكن است حق معرفي را به رئيس مجلس بدهيم كه با توجه به فراكسيون‏بندي مجلس و اين‏كه چه كسي شانس كسب رأي اعتماد اكثريت را دارد، او را به مجلس معرفي كند. رابعاً اين تقليد همان اصل موجود در قانون اساسي سلطنت مشروطه است كه شاه نخست وزير را به مجلس معرفي مي‏كرد و حق نصب و عزل وزيران با او بود، اكنون مي‏خواهيم حق عزل و نصب را به مجلس شوراي ملي بدهيم يا كسي مثل شاه سابق، اسمش رئيس جمهور باشد يا غير آن؟ به علاوه رأي اعتماد مجلس به نخست وزير و اظهار تمايل مجلس به تشكيل دولت توسط او، نخست وزير به تشكيل كابينه و تدوين برنامه براي دولت خويش مي‏پردازد و در اين هنگام است كه به مجلس براي گرفتن رأي اعتماد مي‏آيد.
نايب رئيس- مطالبي كه فرموديد در فصول آينده مي‏آيد، در اين اصل مخالفي نيست؟ آقاي سبحاني شما سؤالي داريد؟
سبحاني- خواستم عرض كنم كه يك كلمه «نيز» بايد قبل از كلم «دولت» اضافه شود.
نايب رئيس- اتفاقاً اين كلمه در عبارت قبل از آن آمده است يعني نوشته‏ايم: «در دوران تصدي نيز در مورد مسائل ... الخ». به هر حال براي اين‏كه پيشنهاد آقاي فارسي را در مجلس طرح كرده باشيم آن را به رأي مي‏گذاريم. آقاي فارسي پيشنهاد كردند كه بنويسيم: «هيأت وزيران پس از تشكيل و معرفي و ارائ برنامه و پيش از هر اقدام ديگر بايد از مجلس رأي اعتماد بگيرد» يعني ايشان عبارت «ارائ برنامه» را اضافه فرمودند. كساني كه با پيشنهاد ايشان موافقند خواهش مي‏كنم دستشان را بلند كنند (عد كمي دستشان را بلند كردند) اين پيشنهاد تصويب نشد.
                        مشروح مذاكرات قانون اساسى‏جلسه‏50-32، ص: 924
صافي- اگر مجلس رأي اعتماد نداد و فرض هم اين است كه نخست وزير از طرف ولايت فقيه معرفي مي‏شود، آن وقت بين اين دو موضوع تعارض وجود ندارد؟
نايب رئيس- در فصول آينده آنجا كه مربوط به وظايف نخست وزير و شوراي رهبري مي‏شود اين مسائل خواهد آمد. بنابراين من اين اصل را براي رأي‏گيري مي‏خوانم:
اصل 72 (اصل هشتاد و هفتم)- هيأت وزيران پس از تشكيل و معرفي و پيش از هر اقدام ديگر بايد از مجلس رأي اعتماد بگيرد. در دوران تصدي نيز در مورد مسائل مهم و مورد اختلاف، دول مي‏تواند از مجلس تقاضاي رأي اعتماد كند.
 (آقايان: دكتر روحاني و عضدي «منشي‏ها» در محل نطق حاضر شدند و پس از شمارش آراء نتيجه به قرار زير اعلام گرديد.)
نايب رئيس- عد حاضر در جلسه هنگام اخذ رأي شصت و چهار نفر تعداد كل آراء كه در گلدان ريخته شد شصت و شش رأي كه دو رأي به قيد قرعه خارج شد از شصت و چهار رأي آراء موافق پنجاه و نه رأي ممتنع، چهار رأي، يك رأي هم مخالف داشت بنابرين تصويب شد، تكبير (حضار سه بار تكبير گفتند).
4- طرح و تصويب اصل 73 (اصل نودم)
نايب رئيس- اصل 73 مطرح است و آن را قرائت مي‏كنم.
طاهري اصفهاني- جناب بهشتي عذر مي‏خواهم قبل از اين‏كه اصل 73 را بخوانيد عرضي داشتم. اگر بدانيم كه يكي از نمايندگان به عللي تا آخر كار مجلس ديگر در جلسات حضور پيدا نخواهد كرد آيا اين نماينده را بايد جزو نمايندگان در هنگام شمارش آراء به حساب بياوريم؟
نايب رئيس- چون در آيين‏نامه اين موضوع پيش‏بيني نشده است و معلوم نيست كه چنين نماينده‏اي مستعفي شناخته مي‏شود يا خير، چاره‏اي نيست و فعلًا از نظر حد نصاب اين نماينده را هم به حساب مي‏آوريم.
طاهري اصفهاني- اين يك نفر در نتيج آراء دو سوم كه براي تصويب اصول لازم است اثر مي‏گذارد يعني اگر ايشان را كه الان رسماً نمايند مجلس نيستند به حساب نياوريم مي‏توان با چهل و هفت نفر هم اصول را تصويب كرد.
كرمي- با چهل و شش نفر مي‏شود اصول را تصويب كرد، چون آقاي حائري كه شما مي‏دانيد مريض الحوال هستند. آقاي مهندس سحابي هم قبل از اين‏كه به مقام برسند تشريف نمي‏آورند چه برسد به الان كه وزير هم شده‏اند. آيت الله طالقاني هم مرحوم شدند و قاسملو هم كه از اول نماينده نبود و در جلسات شركت نكرد و بنابراين از مجموع كل نمايندگان كه هفتاد و سه نفر هستند چهار نفر از آنها كسر مي‏شود و شصت و نه نفر باقي مي‏ماند كه دو سوم آن، چهل و شش نفر است.
نايب رئيس- اجازه بدهيد روي اين مسأله بعداً بحث بكنيم. الان اصل 73 مطرح است كه قرائت مي‏كنم:
اصل 73- هر كس شكايتي از طرز كار مجلس يا دولت يا قو قضائيه داشته باشد، مي‏تواند شكايت خود را كتباً به مجلس شوراي ملي عرضه كند. مجلس موظف است به اين‏
                        مشروح مذاكرات قانون اساسى‏جلسه‏50-32، ص: 925
شكايات رسيدگي كند و پاسخ كافي دهد و در مواردي كه شكايت به دولت يا قو قضائيه مربوط باشد، رسيدگي و پاسخ كافي از آنها بخواهد و در مدت متناسب نتيجه را اعلام نمايد و يا در موردي كه مربوط به عموم باشد، به اطلاع عامه برساند.
نايب رئيس- عد زيادي از دوستان نوبت گرفته‏اند كه صحبت بكنند و يا مطالبي كه به نظرشان مبهم مي‏رسد به عنوان سؤال طرح بفرمايند. آقاي رباني شيرازي سؤالي داريد؟
رباني شيرازي- در جلس صبح هم عرض شد كه مضمون اين اصل همان كميسيون عرايض است كه قبلًا در مجلس شوراي ملي و بود و صرفاً جنب تشريفات داشت و در حقيقت همان تشريفات در اين اصل هم گذاشته شده است براي اين‏كه در اين اصل وسيله‏اي براي اجرا تعيين نشده كه اگر چنان‏چه مجلس شوراي ملي سؤالات مردم را دفن كرد و به آنها پاسخ نداد، چه مرجعي وجود دارد كه از مجلس شوراي ملي بخواهد كه سؤال مردم را جواب بدهد؟ بنابراين بايد در اين اصل اين مطلب گنجانده شود كه اگر مجلس شوراي ملي به سؤالات مردم پاسخ نداد، آن مقام مسؤول و يا آن مرجع، مجلس را وادار كند كه پاسخ سؤالات مردم را بدهد.
رباني املشي- آقاي رئيس اگر قرار است مطالبي كه صبح در جلس كميسيون‏ها مطرح مي‏شود دوباره در جلسه علني تكرار گردد، پس اجازه بدهيد تبعيضي وجود نداشته باشد و همه بتوانند در اين مورد صحبت كنند.
نايب رئيس- آقاي رباني املشي من صبح در جلسه نبودم تا بدانم مطالب تكراري است يا خير. آقاي سبحاني مطالبي داريد؟
سبحاني- در پيش‏نويس يك جمله هست كه اگر در اينجا اضافه بشود اين اصل كامل‏تر مي‏شود. در پيش‏نويس آمده است كه اگر در اينجا اضافه بشود اين اصل كامل‏تر مي‏شود. در پيش‏نويس آمده است كه اگر شكايات راجع به دولت يا قوّ قضائيه باشد به وزارت‏خانه مسؤول فرستاده مي‏شود تا مورد رسيدگي قرار بگيرد و پاسخ كافي از آنها بخواهد، نكته ديگر اين‏كه گاهي شكايت از نحو كار مجلس است و گاهي شكايت از گروهي نمايندگان مجلس و يا گروهي از اعضاي دولت و يا گروهي از قو قضائيه، آيا جمله‏اي كه در اين اصل هست، اين مطلب را مي‏رساند؟
نايب رئيس- فكر مي‏كنم جمله رسا باشد و مطلب را برساند به هر حال اگر پيشنهادي اصلاح عبارتي داريد مرقوم بفرماييد. آقاي موسوي تبريزي سؤالي هست؟
موسوي تبريزي- اگر شكايتمان را به مجلس داديم و مجلس آن را به وزرت‏خان مربوط فرستاد ولي جوابي داده نشد، در اين صورت بايد چه كرد؟ اين سؤالي است كه فكر مي‏كنم اكثر آقايان دارند. مطلب ديگر آن‏كه عبارتي كه در ذيل اين اصل آمده است يعني عبارت «و در مدت متناسب نتيجه را اعلام نمايد و يا در موردي كه مربوط به عموم باشد، به اطلاع عامه برساند» اين هم در جلس صبح تصويب نشد و بعداً اضافه شده است.
نايب رئيس- از طرف گروه توضيح مي‏دهم كه اينها معمولًا مقدم سؤال نمايندگان از دولت قرار مي‏گيرد و اگر نماينده‏اي جواب سؤال خود را دريافت نكرد و يا جواب قانع‏كننده‏اي به او ندادند، مي‏تواند حتي دولت را استيضاح نمايد، و اما راجع به طرز كار مجلس، اين همان مسأله‏اي است كه هم اوقات پيش مي‏آيد و آن اين است كه چون تكيه‏گاه مجلس مستقيماً خود مردم هستند، بنابراين جواب ندادن و رسيدگي نكردن به سؤالات و خواسته‏هاي مردم طبعاً آبرو و اعتبار مجلس را پايين مي‏آورد.
                        مشروح مذاكرات قانون اساسى‏جلسه‏50-32، ص: 926
آقاي رباني شيرازي مي‏فرمايند اين اصل، همان كميسيون عرايض است كه قبلًا در مجلس شوراي ملي بوده و جنب تشريفاتي داشت، من عرض مي‏كنم كه كدام يك از جنبه‏هاي مجالس قبلي تشريفاتي نبود؟ مجلس، مجلس متكي به مردم نبود كه اين بي‏اعتنايي‏ها صورت مي‏گرفت.
رباني شيرازي- در هر حال من معتقدم كه در اينجا اضافه شود كه مجلس اگر جواب نداد چه مرجعي پاسخگو خواهد بود.
نايب رئيس- من از شما يك سؤال دارم، اگر يك نماينده‏اي داراي وظايف نمايندگيش سستي كرد، معمولًا چه كسي از او بازخواست خواهد كرد؟ موكلينش. يك چيزهايي است كه بالاخره «مافي العرض» منتهي مي‏شود به يك «ما بالذات» در مورد مجلس هم واقعاً «ما بالذات» همان خود مردم است. اگر مجلس در حفظ اين‏گونه پيوندها با مردم سهل‏انگاري كند، اثر معمولي و طبيعي و عاديش اين است كه اعتبار و حيثيت خود را در بين مردم از دست مي‏دهد و يك مجلس ملي چون تنها سرمايه‏اش همين است هرگز حاضر نمي‏شود كه حيثيت خود را آسان از دست بدهد. (رباني شيرازي- يعني اگر مجلس به مردم جواب نداد، مردن جلو مجلس تظاهرات كنند؟) چرا تظاهرات كنند؟ بعداً به چنين نمايندگاني رأي نمي‏دهند. (رباني شيرازي- اگر يكي آمد و به مجلس شكايتي كرد، مردم از كجا مي‏دانند كه مجلس جوابش را نداده است؟) مردم مي‏فهمند، خودش مي‏گويد، در روزنامه‏ها مي‏نويسند و به هر حال عموم آگاه خواهند شد.
موسوي اصفهاني- اگر دوستان اعتراض نكنند كه چرا مطالبي كه صبح مطرح شده دوباره در اينجا تكرار مي‏شود، چون من صبح جوابي براي سؤالم دريافت نكرده‏ام الان دوباره مطرح مي‏كنم. اگر بنا است قو قضائيه از قو مجريه مستقل باشد، چگونه مجلس كه وزير مسؤول ندارد از او سؤال مي‏كنند و جواب مي‏خواهند؟
نايب رئيس- در فصول آينده خواهد آمد كه قو قضائيه يك نوع ارتباط بالقو مجريه خواهد داشت، يعني از طريق يك رابط اينها به هم مربوط مي‏شوند.
موسوي اصفهاني- سؤال دوم اين‏كه در اصل 141 كه دادگاه اداي مطرح شده است اگر قرار است اين دادگاه بر حسن جريان امور نظارت داشته باشد و به او شكايت بشود، ديگر چه نيازي است كه دوباره در اين اصل اين مطلب را مي‏آوريد؟
نايب رئيس- توضيحش اين است كه مراجع مردن به نمايندگانشان تا وقتي يك نظام جديدي پيش بيايد و اين زمينه را ضعيف كند و يا از بين ببرد، حالاحالاها يك امر طبيعي خواهد بود، و ما خواسته‏ايم براي اين امر طبيعي كه خود به خود پيش مي‏آيد، طرحي را در نظر گرفته باشيم.
مكارم شيرازي- به علاوه فايد ديگرش اين است كه نمايندگان از اوضاع حوز انتخابيه خود با خبر مي‏شوند و سؤال يا استيضاح مي‏كنند.
در توضيح فرمايشي كه آقاي رباني املشي فرمودند كه در اينجا زياد بحث نشود بايد عرض كنم كه، ما ضمن اين‏كه بايد به كارمان سرعت بدهيم، نبايد بحث و بررسي واقعي را فداي سرعت بكنيم يعني حداقل بحث روي هر يك از اصول بايد انجام بگيرد. مطلب ديگر اين‏كه در اين اصل نوشته شده «در مدت متناسب نتيجه را اعلام نمايد.» معلوم نيست مدت متناسب‏
                        مشروح مذاكرات قانون اساسى‏جلسه‏50-32، ص: 927
چند روز يا چند ماه است.
صدوقي- اگر مي‏فرمايند كه بحث‏هايي كه صبح مي‏شود دوباره در اينجا تكرار شود، پس لااقل جلسات صبح را تعطيل كنيد.
نايب رئيس- آقاي اكرمي شما مطلبي را فرموديد كه بعضي از دوستان هم گاهي به آن اشاره مي‏كنند. نوجه داريد كه نظرات مردم در خارج از مجلس هميشه يكنواخت نيست. طبيعي است كه هر فرد يا گروهي نقطه نظري دارد و آن را آزادانه بيان مي‏كند، ولي خود جناب‏عالي بهتر مي‏دانيد كه تا به حال هيچ اصلي نبوده است كه در جلس علني آورده مي‏شود، آن قدر بحث و اظهار نظر و سؤال دربار آن مي‏شود تا اشكال رفع شود.
اكرمي- چون مردم هنوز كه هنور است ذهنشان متناسب با گذشته است، فكر مي‏كنند كه ما در اينجا فرمايشي كار مي‏كنيم.
نايب رئيس- ما چندين‏بار از جمل پريروز به اطلاع ملت شريف و عزيزان ايران رسانده‏ايم. كه ما صبح‏ها يك برنام بحث خارج از تشريفات جلس علني در دو گروه داريم، يك گروه هفت نفري كه مطالب را آماده مي‏كند و براي بقي اعضاء كه در يك جس مشترك گروه‏ها، گرد هم آمده‏اند مي‏فرستند. اعضاي اين جلس مشترك پس از بحث و بررسي، نتيج كار خود را دوباره به گروه هفت نفري مي‏فرستند و اين گروه مجدداً با استفاده از نظرات رسيده دستور جلسه علني را آماده مي‏كند، و اين به خاطر اين است كه به كارمان هم سرعت بدهيم و هم دقت را تا حد ممكن رعايت كرده باشيم. بنابراين خود نمايندگان قرار بر اين گذاشته‏اند كه بدون اين‏كه آزادي كسي سلب شود در جلس علني اگر مطالب تازه‏اي هست مطرح شود و مسائل و مطالبي كه صبح مطرح شده دوباره تكرار نشود. با هم اين احوال براي اين‏كه ملت در جريان نقطه نظرهاي مجلس قرار بگيرد، هر اصل تازه‏اي كه در مجلس طرح مي‏شود گفته‏ايم كه حداقل يك نفر موافق و يك نفر مخالف مي‏توانند صحبت كنند و البته اين غير از سؤالاتي است كه به وسيل نمايندگان مطرح مي‏شود و از طرف گروه يك نفر به آنها جواب مي‏دهد. اميدوارم اين توضيح كافي و روشنگر براي ملت عزيز ما باشد.
يزدي- مطلبي كه عده‏اي از دوستان مطرح فرمودند كه اگر مجلس پاسخ سؤال مردم را نداد چه بايد كرد، خواستم پيشنهاد كنم كه اين شخص حق داشته باشد سؤالش را در اختيار عموم بگذارد.
طاهري گرگاني- من معتقدم بايد در اينجا حتماً تعيين مدت براي پاسخ سؤالات معلوم شود.
در برنام اسلامي در باب قضا، افراد از نظر جرم و از نظر كيفر و از نظر محكمه‏اي كه بايد به آنها مراجعه كرد، فرق نمي‏كند، چه يك فرد كارگر ساده باشد و چه رئيس جمهور. بنابراين هر فردي حق دارد نماينده يا هم نمايندگان را استيضاح كند و از آنها اگر شكايتي دارد شكايت كند، و مرجع در اينجا دادگاه صالح است راجع به دولت شكايت را بايد به دادگاه صالح ببرد حتي راجع به شوراي نگهبان هم شاكي مي‏تواند شكايتش را به دادگاه صالح بدهد. بنابراين شكايت از قضاوت به چه مناسبت به نمايندگان رجوع شود؟ تمام اين شكايت‏ها بايد به دادگاه صالح برود و اگر از خود قضات شكايتي بود آن وقت بايد به شوراي رهبري مراجعه‏
                        مشروح مذاكرات قانون اساسى‏جلسه‏50-32، ص: 928
كند. بنابراين اين اصل، اصلي است كه ريش اسلامي ندارد و بايد حذف شود.
نايب رئيس- آقاي مكارم شما اگر توضيحي در اين مورد داريد بفرماييد.
مكارم شيرازي- راجع به تعيين مدت سؤال كردند، عرض بنده اين است كه شكايات مختلف است و گاهي يك روزه مي‏شود به آن رسيدگي كرد و گاهي هم يكي دو ماه طول مي‏كشد، بنابراين هيچ ضابط معين زماني نمي‏شود براي آن قائل شد. و اما در مورد سؤالي كه آقاي مشكيني فرمودند، بحث در اين است كه ما براي احقاق حقوق مردم از دو راه مي‏توانيم وارد شويم يك وقت است كه من از كسي شكايتي دارم و به دادگاه مراجعه مي‏كنم تا آنها رسيدگي كنند، ولي گاهي هم هست كه از طريق باخبر كردن نمايندگان مجلس و منعكس شدن در مجلس جوي به وجود مي‏آورم تا من را به حقم برساند، يعني در واقع اين يك نوع ضمانت اجراي معنوي براي رسيدن به حقوق است، و اين راه مانع از طرح شكايت در مراجع صلاحيت‏دار ديگر نيست. اين در حقيقت مضمون همان مطلب است كه: «لا يحب الله الجهر بالسوء من القول الا من ظلم و كان الله سميعاً عليما» ظلمي به من شده، هم مي‏توانم به محكم صالحه شكايت كنم هم مي‏توانم از طريق نمايندگان مجلس به حق خود برسم، اين دو راه به هيچ وجه با هم منافات ندارد. اين‏كه آقاي مشكيني فرمودند اين اصل در اسلام زمينه ندارد، در اسلام هم اگر به من ظلمي بشود مي‏توانم در مسجد برخيزم و داد بزنم، در حالي‏كه محكمه در مسجد نيست، من به دادگاه مراجعه مي‏كنم ولي در مسجد هم دادم را مي‏زنم.
رباني شيرازي- پس اين نمي‏تواند به عنوان يك اصل در قانون اساسي باشد.
نايب رئيس- آقاي رشيديان شما صحبتي داريد؟
رشيديان- بسم الله الرحمن الرحيم. توجه بايد بفرماييد كه اين مسأله راجع به شكايت يك فرد از دولت نيست بلكه شكايت مردم از نحو كار قواي چندگانه است كه احتمالًا از طرف مردم شكايتي مطرح مي‏شود. كيفيت كار و يا حتي انحراف ممكن است در طرز اين كار نهفته باشد، يعني ممكن است ملت احتمال انحراف را بدهد و يا انحرافي در قواي سه‏گانه ببيند كه شكايت مي‏كند. و اما آن مطلب كه فرموديد اگر مجلس جواب نداد اعتبارش كم مي‏شود، قانون وقتي قرص و محكم است كه ضمانت اجرايي قاطع و برنده داشته باشد نه آن‏كه ما قانون را به چيزهاي اخلاقي مثل كم آبرويي و امثال آنها معلق بكنيم. من پيشنهادم را به شما داده‏ام و به آن، پيشنهاد آقاي مشكيني را هم اضافه مي‏كنم.
نايب رئيس- به جز دوستاني كه صحبت فرمودند، سيزده نفر ديگر براي صحبت و سؤال اسم نوشته‏اند. آيا مي‏خواهيد بحث را ادامه بدهيم و يا اين‏كه مطلب روشن است و رأي بگيريم؟
 (صدوقي- بحث به حد كافي شد، رأي بگيريد.) من از آقاياني كه اسم نوشته‏اند خواهش مي‏كنم اگر غير از آن‏چه كه سؤال شد، سؤال و مطلبي دارند، بفرمايند.
كياوش- سؤال من اين بود، در مقابل قو قضائيه بايد در سطر اول نوشته شود «قوة مجريه» يعني هر كس شكايتي از مجلس و يا قو مجريه دارد، مگر اين‏كه آوردن دولت در سطر اول شامل رئيس جمهور هم بشود. بنابراين سؤال من اين است كه آيا شكايت شامل رئيس جمهور هم مي‏شود يا خير؟
نايب رئيس- اگر به جاي «دولت» بنويسيم «قوة مجريه» شايد اشكال ايشان رفع بشود چون ما گفته‏ايم رئيس جمهور، رئيس قو مجريه است. آقاي دانش‏راد شما هم مطلبي داريد؟
                        مشروح مذاكرات قانون اساسى‏جلسه‏50-32، ص: 929
دانش‏راد- من همان‏طور كه آقاي اكرمي فرمودند معتقدم بايد مدت زمان براي جواب سؤال يا شكايت مردم معين شود.
دكتر گلزاده غفوري- اين اصل تشريفاتي است و قبلًا هم بوده و اصلًا به درد نمي‏خورد، به هر حال به رأي بگذاريد.
حجتي كرماني- من هم نظرم اين است كه يك مدت معيني در اينجا گذاشته شود.
خامنه‏اي- بيشتر شكاياتي كه به مجلس مي‏شود مربوط به خود دولت نيست بلكه معمولًا از ادارات است. مطلب ديگر كه عده‏اي از دوستان راجع به تشريفاتي بودن اين اصل گفتند، ما در اينجا مقيد كنيم كه شكايت مردم به سهولت اخذ شود و فوري و بدون رعايت تشريفات به دست رئيس مجلس برسد. در مورد مهلت هم من معتقد هستم كه شكاياتي كه مربوط به ادارات است خود مجلس براي جواب آنها از طرف وزرات‏خانه‏هاي مربوط، مهلتي كمتر از سي روز معين كند.
كرمي- در جلس صبح عده‏اي از دوستان نظرشان اين بود كه ملجأ آخري مردم يا خود رهبر و يا شوراي رهبري باشد. ما گفتيم كه به شوراي رهبري و رهبر هميشه و همه وقت همه مي‏توانند مراجعه كنند و ديگر لزومي ندارد كه در قانون اساسي ذكر شود. اين درست مثل اين است كه بگوييم هر كس كه شكايتي دارد مي تواند به خدا مراجعه كند. (خند نمايندگان)
رشيديان- مطلب ايشان صحيح نيست، در حال حاضر شكايت كردن به آيت الله خميني معيش اين است كه به خدا شكايت مي‏كنيم؟
نايب رئيس- آقاي دكتر ضيائي سؤالي هست بفرماييد؟
دكتر ضيائي در مورد اشكال جناب آقاي مشكيني و جواب آقاي مكارم شيرازي مي‏خواهم عرض كنم اشكال ايشان روي شكايت شخص بود و جواب ايشان هم همين‏طور، ولي در اين مورد فرمايش جناب آقاي خامنه‏اي كه بايد مرجع رسيدگي معلوم باشد، من فكر مي‏كنم شوراي نگهبان خوب مي‏تواند رسيدگي نمايد. به هر حال در مورداين مسأله صبح به حد كافي بحث شد و مطالب، تكرار مكررات است.
نايب رئيس- آقاي منتظري هم فرمايشي دارند، مي‏فرمايند و بعد به اين اصل با ورق اخذ رأي مي‏شود.
منتظري- من نظرم اين است بگويم اگر آن مقام مسؤول جواب كافي نداد انسان حق داشته باشد به وسيل رسانه‏هاي گروهي در مملكت اعلام كند كه به فلان مقام شكايتي شده و آن مقام بي‏اعتنايي كرده است. (نايب رئيس- هر شخصي اين حق را دارد.) بلي، ولي بايد در اينجا ذكر شود.
نايب رئيس- آقاي حجتي شما هم فرمايشي داريد؟
حجتي كرماني- مقدمتاً عرض كنم، معمولًا من صبر مي‏كنم كه اشكالاتم را ديگران مطرح و حل كنند و اگر چنين نشد خودم چيزي را كه واجب مي‏دانم مطرح مي‏كنم و لذا اين بد شانسي را دارم كه هميشه آخر سر حرف مي‏زنم و وقتي عنوان مطلبي مي‏كنم آقايان همه خسته‏اند. سخن من هيچ جنبه‏اي ندارد جز اين‏كه توضيح بخواهم يا اين‏كه مسأله‏اي را لازم به توضيح بدانم. (رشيديان- سخن ديگران هم به همين منظور است.) اين نحو دفاعي كه گاهي‏
                        مشروح مذاكرات قانون اساسى‏جلسه‏50-32، ص: 930
توسط بعضي نمايندگان در مجلس از ولايت فقيه مي‏شود، همان چيزي است كه ما از آن بر حذر هستيم و مي‏خواهيم ولايت فقيه را به صورت انساني و اسلامي و آن چيزي كه پشتوان حاكميت مردم ست معرفي كنيم.
وقتي كه صحبت مي‏شود شكايت به شوراي رهبري، مثل شكايت به خدا است بنابراين در قانون نمي‏گنجد يعني ما از ولايت فقيه براي مردم تصويري عرضه مي‏كنيم كه برخلاف روح اسلام و روح پيغمبر و روح ولي امر است در حالي كه خود پيغمبر، خود اميرالمؤمنين و هم ائمه مورد سؤال قرار مي‏گرفتند به آنها اعتراض مي‏شده ولي امر، فقيه، مرجع تقليد هر كس مي‏تواند از طرف آحاد ملت مورد سؤال و استيضاح قرار بگيرد.
نايب رئيس- اجازه بفرماييد توضيح عرض كنم آقاي كرمي نخواستند بگويند فقيه «لا يسئل اما يفعل» است و از فقيه سؤال نمي‏شود. (حجتي- من برداشت مردم را بيان كردم.) (يك نفر از نمايندگان- اشتباه مي‏كنيد.) شما برداشت خودتان را به هم مردم منتقل نفرماييد. ايشان اين مطلب را الان گفتند و شما هم از آن موقع تا حالا در جلسه تشريف داشته‏ايد چطور از برداشت مردم باخبر شديد؟ (حجتي كرماني- قبلًا به ما گفته‏اند، به خودتان نامه نوشته‏اند از مطالبي كه اينجا گفته مي‏شود آن‏طور برداشت مي‏كنند.) آن‏چه ايشان گفتند اين بود كه براي اين‏كه مردم بتوانند بروند پيش رهبري و شكايتشان را از مقامات به او بگويند، حاجتي به وضع قانون نيست. اصل 73 را به همين صورت براي اخذ رأي مي‏خوانم:
اصل 73 (اصل نودم)- هر كس شكايتي از طرز كار مجلس يا قو مجريه و قو قضائيه داشته باشد، مي تواند شكايت خود را كتباً به مجس شوراي ملي عرضه كند. مجلس موظف است به اين شكايات رسيدگي كند و پاسخ كافي دهد و در مواردي كه شكايت به قو مجريه يا قو قضائيه مربوط باشد رسيدگي و پاسخ كافي از آنها بخواهد و در مدت متناسب نتيجه را اعلام نمايد و يا در موردي كه مربوط به عموم باشد به اطلاع عامه برساند.
 (اخذ رأي نسبت به اصل 73 به عمل آمده و آراء به وسيل منشيان هيأت رئيسه «آقايان: دكتر روحاني و عضدي» شماره شد و نتيجه به قرار زير اعلام گرديد.)
نايب رئيس- عد حاضر در جلسه هنگام اخذ رأي شصت و هشت نفر، تعداد كل آراء هفتاد رأي، دو رأي به قيد قرعه خارج شد، آراء موافق پنجاه و پنج رأي، آرء ممتنع يازده رأي، آراء مخالف دو رأي بنابراين، اين اصل تصويب شد، تكبير (حضار سه رتبه تكبير گفتند.)
5- طرح و تصويب اصل 71 (اصل هشتاد و ششم)
سبحاني- اصل 71 را مطرح كنيد چون قبلًا به قدر كافي پيرامون آن بحث شده است.
خامنه‏اي- در مور قو مقننه تعدادي اصول قابل پيش‏بيني هست كه در پيش‏نويس قبلي نبوده و اين تصويب شوراها با قوه مقننه منافات نداشته باشد.
نايب رئيس- در هيچ يك از ابواب منافاتي ندارد. (خامنه‏اي- و گروه هفت نفري هم اين آمادگي را داشته باشند ...) دارند آقا، قبلًا هم اعلام كرديم اگر چيزي بود لطف كنيد بررسي شود.
موسوي اردبيلي- در جلس صبح دو سه تا اصل طرح شد يكي هم اصل مصونيت بود كه آقايان گفتند جز كلمه مصونيت تغيير ديگري لازم نيست در آن داده شود، البته به جاي آن،
                        مشروح مذاكرات قانون اساسى‏جلسه‏50-32، ص: 931
كلمه‏اي نوشته شود كه همان محتوا را برساند و رأي هم دادند در حدود چهل و يك نفر با آن موافق بودند.
خزعلي- آن اصل مربوط به گروه ما است طرح بفرماييد اگر سوالي بود پاسخ مي‏گوييم.
نايب رئيس- يك مقدار تغييراتي داده شد و گروه هفت نفري يك متني را كه تغييراتي نسبت به آن چيزي كه آقايان در گروه تهيه كرده بودند داشت، آن را فرستادند اگر بخواهيم آن را مطرح كنيم بايد تغييرات را ناديده بگيريم و آن متن تغيير داده شده‏اي كه صبح به جلسه آمده بود و جز در مورد كلم مصونيت روي بقي عبارات توافق نظر بوده است مطرح كنيم. (يزدي- آقا مطرح بفرماييد.) اشكالي ندارد، مطرح مي‏كنم. (خزعلي- اين متن در دستور جلس ديروز هم بود.) متن اصل 71 را در دو قسمت براي اخذ رأي مي‏خوانم:
اصل 71: نمايندگان مجلس در اظهار نظر و رأي خود كاملًا آزادند و نمي‏توان آنها را به مناسبت نظراتي كه در مجلس اظهار كرده يا آرايي كه در مقام ايفاي وظايف نمايندگي خود داده‏اند تعقيب يا توقيف كرد.
موسوي اردبيلي- صبح كه تصويب شد به اين صورت بود: «نمايندگان مجلس در مقام ايفاي وظايف نمايندگي در اظهار نظر و رأي خود كاملًا آزادند و نمي‏توان آنها را به مناسبت نظرات يا آرايي كه در مجلس داده‏اند تعقيب يا توقيف كرد.»
نايب رئيس- اصل 71 را براي اخذ رأي مي‏خوانم:
اصل 71 (اصل هشتاد و ششم)- نمايندگان مجلس در مقام ايفاي وظايف نمايندگي در اظهار نظر و رأي خود كاملا آزادند و نمي‏توان آنها را به مناسبت نظرات يا آرايي كه به اين مناسبت در مجلس اظهار كرده‏اند تعقيب يا توقيف كرد.
 (اخذ رأي نسبت به اصل 71 به عمل آمد و شمارش آراء به وسيل منشيان هيأت رئيسه «آقايان دكتر عضدي» انجام شد و نتيجه به قرار زير اعلام گرديد.)
نايب رئيس- عد حاضر در جلسه در موقع اخذ رأي شصت و يك نفر، تعداد كل آراء شصت و چهار رأي، سه رأي به قيد قرعه خارج شد، آراء موافق پنجاه و هشت رأي، مخالف هيچ، آراء ممتنع سه رأي، بنابراين، اين اصل تصويب شد. تكبير (حضار سه مرتبه تكبير گفتند).
6- طرح اصل 1/ 71 (دنبال اصل 71)
نايب رئيس- اصل 1/ 71 قرائت مي‏شود.
اصل 1/ 71- اگر نماينده‏اي مرتكب جنحه يا جنايتي مشهود شود مورد تعقيب قرار مي‏گيرد ولي جريان دستگيري او بايد فوراً به آگاهي مجلس برسد و تحقيق و دادرسي با حضور نماينده مبعوث مجلس انجام پذيرد. در صورتي كه نماينده‏اي به ارتكاب جرم غير مشهود متهم شود توقيف و بازداشت او قبل از محكوميت در دادگاه مشروط به اجاز مجلس است ولي نباشد و اجراي حكم قطعي دادگاه دربار او نيازي به اجاز مجلس ندارد.
نايب رئيس- اگر در گروه اصلاحي نسبت به اين اصل صورت گرفته كه در اينجا منعكس نشده بفرماييد تا من وارد كنم. (موسوي اردبيلي- در گروه فقط گفته شد «مصونيت»
                        مشروح مذاكرات قانون اساسى‏جلسه‏50-32، ص: 932
برداشته شود.) خوب، بديل شد به «اجازه». (رباني شيرازي در شق دوم اين اشكال شد گفتند «ارتكاب جرم» مثل سابق «جنحه و جنايت» باشد.)
خزعلي- اين اصل نكات بحث‏انگيزي دارد و چون مربوط به گروه ما است اجازه بفرماييد براي رفع ابهام توضيح عرض كنم.
نايب رئيس- اين مطلبي كه مطرح مي‏فرماييد اول اين‏كه مسلمات شرع با مسائل اختلافي كه فتاوي روي آن مختلف است يك جور نيست، براي آن‏كه آنجا كه فتاوي مختلف است تا فتواي مورد اتباع حكومت يا فرد معين نشده باشد باز مثل اين مي‏ماند كه قانون شرع هم به او نرسيده باشد اين را دوستان در بحثشان حل كنند و توضيح بدهند. دوم در مورد مسلمات شرع اين سؤال هست كه اگر يك قانون كيفري در شرع وجود دارد و قبلًا هم در قوانين جزايي ايران آمده بنابراين ديگر احتياجي به اين قيد احترازي نيست چون خود به خود اين مسأله قانوني شده و ابلاغ هم شده است. سوم اگر قانون مسلم شرعي را سراغ داشته باشيد كه از نظر شرعي جزو مسلمات شرع باشد (مسلمات اسلام) و در قانون جزايي ايران مفعول عنه واقع شده باشد و قانون و نوع كيفر ديگر به جاي او مقرر كرده باشند اين سؤال از نظر فقهي پيش مي‏آيد كه براي شخص مكلفي كه امروز در ايران زندگي مي‏كند، اگر به عنوان كيفر چيزي كه به گوشش خورده همان كيفر قانوني باشد و نه كيفر اسلامي مقرر، آيا ما از نظر مباني فقهي مي‏توانيم اين كيفر را دربار اين جاني و جنايت‏كننده و مرتكب گناه و مجرم غافل اجرا بكنيم يا نه؟ اين مطلب بايد روشن بشود.
كرمي- ما داريم دربار قوانين اسلامي صحبت مي‏كنيم و هيچ ارتباطي بين اين قوانين و قوانين گذشته و انفصال و انفكاك مابين شرع و محاكم قضائي وجود ندارد.
نايب رئيس- دربار اين اصل عد زيادي از دوستان اسم نوشته‏اند، اكثر مطالبي كه عنوان مي‏شود ملت آن را شنيده‏اند و صبح هم روي آنها به تفصيل بحث شده است، لطفاً اگر مطلب تازه عنوان نشده‏اي هست تشريف بياوريد و بيان كنيد.
بسم الله الرحمن الرحيم. به اين اصل توجه بفرماييد، مي‏گويد «اگر نماينده‏اي مرتكب جنه يا جنايتي مشهود شودمورد تعقيب قرار مي‏گيرد ولي جريان دستگيري او بايد فوراً به آگاهي مجلس برسد و تحقيق و دادرسي با حضور نمايند مبعوث مجلس انجام پذيرد در صورتي كه نماينده‏اي به ارتكاب جرم غير مشهود متهم شود توقيف و بازداشت او قبل از محكوميت در دادگاه مشروط به سلب مصونيت از طرف مجلس ...» در اينجا اگر «مصونيت» را برداريم و «اجاز مجلس» را به جايش بنشانيم و همين‏طور «به آگاهي مجلس برسد» يا «نمايند مبعوثي» نظارت بكند، اين دور از ذهن است چون براي نماينده يك امتياز زائدي برخلاف آن‏چه كه در اسلام هست قائل شديم اسلام همه را در برابر قانون يكسان دانسته و ما داريم براي نماينده يك امتيازي، يك مصونيتي، يك حيثيت زائدي قائل مي‏شويم و اين شايد از رسوبات رژيم طاغوتي است كه ما هم ناخودآگاه به سوي او رفته‏ايم و چنين نيست ما همه را، حتي رئيس جمهور را زير قانون مشمول قانون مي‏دانيم، هركه تخلف بكند بايد كيفر ببيند ولي گاهي پست، حساس است و طمع ديگران را بر مي‏انگيزد كه دسيسه كند و روي دسيسه كسي را از كار بياندازند يا اين‏كه گاهي مسؤوليت مملكت خطير است، اصلي دارد در مجلس مي‏گذرد به اين نماينده به بهانه‏اي اتهام مي‏زنند و او را بازداشت مي‏كنند تا آن از مجلس بگذرد،
                        مشروح مذاكرات قانون اساسى‏جلسه‏50-32، ص: 933
پس به صرف اتهام ممكن است يك ذي اثر را لغو بكنند اين جهت براي پست است، براي وظيفه است، نه براي شخص، چون پست محترم است بايد رعايت پست را كرد نه رعايت شخص را. در عهدنام علي (ع) نسبت به مالك اشتر اين نكته گنجانده شده است، و قاضي را به آن چند شرط كه ظاهراً يازده‏تا است سفارش كرده و مي‏فرمايد: «واعطه من المنزلة لديك مالايطمع فيه غيره من خاصتك ليأمن بذلك اغتيال الرجال له عندك» قاضي واجد صفات را وقتي اختيار كردي مقام و منزلت به او بده، مهمش بشمار و مهمش بنما كه ديگران و صاحبان طمع در مقام دسيسه بر نيايند موقف او را متزلزل نكنند «ليأ من بذلك اغتيال الرجال له عندك»، مطمئن بشود صاحبان طمع به بهانه‏هايي او را از پست نمي‏اندازند. لذا در اينجا اگر نماينده مرتكب جنحه يا جنايت مشهود شد، مانند ديگران است بلافاصله بايد گرفته شود، نماينده است باشد، مرتكب جنايت شده است مشمول كيفر مي‏شود منتها چون ممكن است رأي او در مجلس مؤثر باشد فوري بايستي به مجلس خبر بدهند كه نمايند شما بر اثر ارتكاب جرم دستگير شده تا هم مجلس آگاه باشد و هم اگر توطئه‏اي احساس كرد يك نماينده‏اي از جانب مجلس برود و خوب است قيد شود «در مظان توطئه» والا اگر در مظان توطئه نباشد فرستادن نماينده هم لازم نيست و به احدي نبايد امتياز داد، فقط جايي كه احتمال توطئه هست بايد نماينده برود.
موسوي تبريزي- نماينده اگر جرم مشهودي را مرتكب شد آنجا چه احتمال توطئه است؟
خزعلي- علت بازرسي كردن قاضي اين است كه بايد ببيند واقعاً اين جرم است يا با چيدن زمينه‏اي بوده، اگر با زمينه چيني بوده كه در واقع جرم نيست همان احتمالي كه قاضي مي‏دهد و دادگاه تشكيل مي‏دهد همان احتمال در ذهن مجلس هم منعقد است، اما در جايي كه صرف اتهام است، يك انساني كه نمايندگي از جانب نيم ميليون يا كمتر يا بيشتر گرفته است مجلس هم در موقف حساسي است به مجرد يك اتهامي كه شايد ثابت نشود و به زودي دفع شود، اين شخص را از كار بياندازد اين درست نيست بايستي به مجلس بگويند مجلس هم درمقام تحقيق برآيد براي رعايت حقوق مردم از نظر اتهام اين شخص بعد اجازه بدهد كه دستگاه قضائي وارد كار بشود كه اين توطئه با حضور نمايندگان مجلس و با نظر آنها خنثي شود نه اين‏كه او را زود بگيرند تا رأيي از آراء مجلس كم شود. لذا ما سلب مصونيت را برداشتيم چون لغتي است كه رسوبات دوران قبل را به خاطر مي‏آورد و تداعي مي‏كند و «با اجازه مجلس» را به جايش گذاشتيم و محاكمه هم در صورتي كه مزاحم ايفاي وظايف نمايندگي نباشد مانعي ندارد در موقع رأي‏گيري او را بياورند كه رأي خود را بدهد و برگردد همان‏طور كه يكي از دوستان تذكر دادند در ايام حج مجرمي به زندان بازگشت داده مي‏شود اينجا هم همين‏طور، مي آورند كه مخالف يا انجام وظايف اجتماعيش نشده باشد و حكم قطعي دادگاه، وقتي كه مطلب روشن و اتهام ثابت است اجرا مي‏شود و امتيازي برايش نيست مانند ديگر افراد است، فقط حق وكالت را محكمش كرديم كه به هر اتهامي، رأي را از كار نياندازند.
نايب رئيس- عرض مي‏شود دوستان زيادي اسم نوشته‏اند اگر سؤالي داريد مي‏فرماييد والا يك موافق صحبت كرده يك مخالف هم مي‏تواند صحبت كند. بنده يكي يكي مي‏پرسم ببينم چه كسي سؤال دارد چه كساني موافق هستند و چه كساني مخالفند. آقاي سبحاني شما
                        مشروح مذاكرات قانون اساسى‏جلسه‏50-32، ص: 934
موافقيد يا مخالفيد؟ (سبحاني- مخالفم.) آقاي كياوش شما موافقي يا مخالف؟ (كياوش- مخالفم.) آقاي طاهري خرم‏آبادي شما موافقيد؟ (طاهري خرم‏آبادي- بله موافق هستم.) آقاي يزدي شما مخالفيد يا موافق؟ (يزدي- موافقم.) آقاي موسوي اردبيلي، موافقيد يا مخالف؟ (موسوي اردبيلي- موافقم) آقاي موسوي تبريزي مخالفيد يا موافق؟ (موسوي تبريزي- موافقم) آقاي مكارم؟ (مكارم- بنده فقط يك جمله مي‏خواستم عرض كنم.) موافقيد يا مخالف؟ (مكارم- فقط يك جمله مي‏خواستم عرض كنم.) نه اجازه بدهيد نظم جلسه را رعايت كنيم آقاي مشكيني مخالفيد يا موافق؟ (مشكيني- مخالفم.) آقاي هاشمي‏نژاد موافقيد يا مخالف؟
هاشمي‏نژاد- من يك سؤال داشتم مي‏خواستم بدانم به چه مناسبت آن اصلي را كه گروه ما به عنوان اصل 74 تهيه كرده بودند، حالا به عنوان 1/ 71 مطرح شده؟ در مورد اين قسمتش كه اگر جرم مشهودي را مرتكب شد بلافاصله او را مورد تعقيب قرار دهند آن قسمت آخر كه محاكمه يك نفر هم از يك مجلس بايد باشد در آن نبود چرا اين را اضافه كرديد؟ و دوم اين‏كه در همان اصلي كه از طرف گروه چهار داده شده بود كه اگر مدت محكوميت اين شخص شش ماه يا يك سال يا دو سال شد با مدت نمايندگي او كه باقي هست بسنجند و ما آ نجا پيش‏بيني كرديم در حالي كه در اينجا پيش‏بيني نشده و اين را حذفش كرده‏اند.
نايب رئيس- بلي آقا مي‏دانم من فقط مي‏خواهم عرض كنم كه گويا قرار بر اين نبود كه ما بعد بياييم اينجا و توضيح بدهيم اين احياناً در آن جلسه مي‏بايست سؤال مي‏كرديد و جواب مي‏شنيديد و اينحا نبايد بگوييم كه چرا اين عوض شده و چرا آن كلمه عوض نشده يك اصلي را برحسب رويه‏اي كه دوستان معين فرموديد و گروهي تعيين فرموديد لابد مصلحت ديده‏اند اين‏طور بشود و بعد هم به گروه شما عرضه شده است اين رويه را اگر بخواهيم داشته باشيم تا آخر به زحمت مي‏افتيم. (هاشمي‏نژاد- مي‏دانم ولي اين را چگونه پيش‏بيني كرديد كه اگر طرف محكوم شد مدت نمايندگي‏اش ..) اين را مي‏گويند سؤال، آقاي مدني شما موافقيد يا مخالف؟ (جوادي- موافق مشروط.) آقاي رباني املشي موافقيد يا مخالف؟ (رباني املشي- موافق) آقاي كرمي موافقيد يا مخالف؟
كرمي- من موافق با نظر آقاي خزعلي هستم كه طبق آن نظر صحبت‏هايي در اينجا ارائه كردند ما آن‏چه كه قبل از ظهر گفتم الان هم مي‏گوييم و بنابراين مخالفم.
نايب رئيس- آقاي دكتر ضيائي شما موافقيد يا مخالف؟ (دكتر ضيائي- چون مخالف شرع است مخالفم.) آقاي بني صدر موافقيد يا مخالف؟ (بني صدر- موافق.) آقاي نوربخش موافقيد يا مخالف؟
نوربخش- سؤالي دارم و آن اين است كه اين مسأله در مورد خود مجلس خبرگان اگر به خاطر داشته باشد خيلي رويش بحث شد و بالاخره مصونيت براي مجلس خبرگان به تصويب رسيد. در ماده 30 آيين‏نامه هست «مگر با سلب مصونيت از طرف مجلس» حالا چطور شده كه مصونيت را براي مجلس شوراي ملي نمي‏خواهيد در نظر بگيريد؟
نايب رئيس- آقاي موسوي جزايري موافقيد يا مخالف؟ (موسوي جزايري- مخالفم.) آقاي پرورشي شما موافقيد يا مخالف؟ (پرورش- مخالفم.) آقاي رحماني موافقيد يا مخالف؟ (رحماني- سؤالاتي دارم.) آقاي رشيديان موافقيد يا مخالف؟
                        مشروح مذاكرات قانون اساسى‏جلسه‏50-32، ص: 935
رشيديان- سؤالي دارم جرم‏هاي مشهود بر چند نوع هستند ولي بعضي از جرم‏ها هست كه غير عمد است يعني سهواً صورت گرفته است مثل تصادف و غيره، در اين مورد چه بايد كرد؟ يعني بايد دستگيره و از وظيفه‏اي كه دارد بازداشته شود؟
نايب رئيس- بالاخره اگر جرم مشهود است بايد او را بگيرند اين بستگي به اين دارد كه ببينند جرم مشهود بوده يا نه و اين موضوعي را كه مي‏فرماييد مربوط به نماينده و غير نماينده نيست اگر چيزي است كه براي غير نماينده در آن موقع دستگيري لازم است شا مل نماينده هم اگر نيست براي نماينده هم مي‏شود اگر نيست براي نماينده هم نيست مثلا تصادف را بايد ببينيم حكمش راجع به غير نماينده چيست؟
رشيديان- بنا به فرمايش جناب آقاي خزعلي كه گفتند وظيفه نماينده سنگين است و مسأله حساسي هم كه در مجلس مطرح است اين را عرض كردن وگرنه بله هر نماينده‏اي با ديگران مساوي است اما با ديگران مساوي نيست.
نايب رئيس- آقاي مرادزهي شما موافقيد يا مخالف؟ (مرادزهي- من با نحوه تنظيم اصل مخالف هستم.) آقاي قرشي موافقيد يا مخالف؟
قرشي- ما كه در اينجا جمع شده‏ايم راجع به خودمان يك آيين‏نامه داخلي تنظيم كرديم آيا نمي‏شود اين موضوع را مسكوت بگذاريد تا نمايندگاني كه بعداً مي‏آيند براي خودشان آيين‏نامه داخلي تنظيم كنند؟
نايب رئيس- البته نمايندگان بعدها حق دارند كه يك چنين آيين‏نامه‏اي را براي خودشان تصويب كنند و لازم هم نيست كه حتماً در قانون اساسي باشد و ضرورتي ندارد. آقاي طاهري گرگاني شما موافقيد يا مخالف؟ (طاهري گرگاني- يك تذكري دارم، فرستادن نماينده را به وزارت دادگستري به يك جهت ...) آقاي حجتي حق دارند به من بگويند كه فرق بين تذكر آقاي طاهري و تذكر آقاي مكارم چيست؟ (حجتي- فرقش اين بود كه ايشان بيان كردند و آقاي مكارم بيان نكردند) آقاي طاهري اصفهاني، جناب‏عالي سؤال داريد؟ بفرماييد.
طاهري اصفهاني- سؤال من اين است كه اينجا نوشته شده «محاكمه در دادگاه صالح به كه مزاحم ايفاي وظايف نمايندگي او در اثنائ دادرسي نباشد» چرا در اين جرم مشهود نوشته نشده؟
نايب رئيس- بله اين به نظر مي‏رسد كه تذكر به جايي است همين‏طور كه در آنجا گفتيم در اينجا هم اگر خواستيد محاكمه‏اش بكنند ...
تهراني- در آنجا مطلقاً هست مي‏خواهد مزاحم كارش بشود مي‏خواهد نشود او را مي‏گيرند ولي در اينجا اين‏طور نيست.
نايب رئيس- اجازه بفرماييد چون آن قيد ربطي به اجازه مجلس ندارد ما آن قيد را به صورت كلي مي‏گوييم. آقاي طاهري سؤال از ديد من كه يكي از اعضاي گروه هستم سؤال واردي است و اگر خواستيم ما اين اصل را تكميل كنيم در آنجا بايد اين قيد را بگذاريم. دوستان توجه كنند سؤال ايشان اين است مي‏گويند آنجا بگوييد توقيف آنها احتياجي به اجازه مجلس ندارد در همانجا هم طوري تنظيم كنند كه منافاتي با ايفاي وظايف نمايندگي‏اش نداشته باشد در اين جهت هر دو مشترك است.
                        مشروح مذاكرات قانون اساسى‏جلسه‏50-32، ص: 936
تهراني- نمي‏توانيد اين كار را بكنيد چون مجرم است، شما مي‏خواهيد اجاره بدهيد كه مجرم بتواند بيايد در مجلس شركت كند. كسي كه جرمش مشهود است كه ديگر رأي و اعتبار ندارد مردم بي‏اعتماد مي‏شود به يك چنين مجلسي كه ظالم آمده و در آن نشسته است.
نايب رئيس- آقاي تهراني فرض اين است كه هنوز محكوم نشده.
رباني املشي- بحث در اين نيست كه وقت محاكمه را چه موقع قرار بدهيم بحث در اين است كه سلب مصونيت لازم است يا نيست. مي‏گويند در صورت اول سلب مصونيت لازم است اما در صورت دوم اگر منافات با انجام وظيفه نداشته باشد لازم نيست سلب مصونيت، بحث در اين است.
نايب رئيس- آقاي خامنه‏اي موافقيد يا مخالف؟
خامنه‏اي- در جلسه صبح اين موضوع را به صورت پيشنهاد عرض كردم ولي حالا سؤال خواهد بود مگر نه اين است كه ما اين اصل را باري اين گذاشته‏ايم و فلسفه‏اش در اين است كه نماينده مجلس با توجه به اهميتي كه دارد و مجوزات و مدارك شرعي آن راهم فرمودند، اين نماينده بايد در دستبرد و دسترس هر معترضي نباشد؟ به دليل اين‏كه با هر گرفتاري براي او ممكن است كه لطمه‏اي به حقوق عمومي بخورد از اين جهت، سؤال من اين است كه شما چرا بين جرم مشهود و غير مشهود فرق گذاشته‏ايد با توجه به مطالبي كه من صبح گفتم و شما تشريف نداشتيد جرايم مشهود و غير مشهود را ..
نايب رئيس- من تشخيص مي‏دهم كه اين مخالف است پس اسم شما به عنوان مخالف نوشته مي‏شود بعدصحبت مي‏فرماييد. حالا يك نفر مخالف برحسب نوبت صحبت مي‏كند و بعد رأي مي‏گيريم. آقاي سبحاني بفر ماييد.
بسم الله الرحمن الرحيم. قال رسول الله عليه و آله و سلم «الناس امام الحق سواء» حديثي است از پيغمبر اكرم كه تمام مردم در برابر حق كه همان قانون الهي است يكسان و برابرند، اصل اوليه در اين مورد همين حديث است و ديگر اصول مسلم اسلام كه هر فردي در مظنه گناه يا جرم قرار بگيرد قابل تعقيب هست و اگر شكايتي عليه او انجام بگيرد دستگاه قضايي بايد او را تعقيب كند بنابراين، اين اصل در باب قضا است. حالا بايد ببينيم آيا نسبت به اين اصل و قانون اول مخصصي داريم يا نه. آيا اينجا مسأله، مسأله تزاحم است يا نه. در درجه اول ما نبايد بر استحسان ... (شيباني- آيا زن حامل را حد مي‏زنند يا نه؟) در مورد زن حامل خير حد نمي‏زنند. بنابراين اصل اوليه همين است كه وارد شده است بايد ببينيم مخصص ومقيدي در احاديث و روايات هست يا نيست. به طور مسلم در تخصيص قانون قضايي و قوانين ديگر اسلام بر استحسان ما نمي‏توانيم تكيه كنيم استحسان مبناي فقهي براي ما ندارد بعضي از مطالبي كه صبح ابراز شد از نظر من اينها جنبه استحساني دارد كه در فقه ما ملاك فتوا و ملاك قضاوت نيست و بر فرض اين‏كه ما اينها را استحسان نگيريم و در واقع دليل بگيريم دليلي كه مي‏تواند اين حديث نبوي را «الناس امام الحق سواء» را تخصيص بزند و مقدم بر آن باشد چه فرق مي‏كند مقام وكالت مقام رياست جمهوري؟ آيا شما در رياست جمهوري هم بر مصونيت با اجازه مجلس يا اجازه مقام ديگر معتقديد؟ آيا در باره نخست وزير و وزيران هم بر همين تخصيص تكيه مي‏كنيد؟ آيا درباره مدير كل مثلا فرهنگ يك استان اين مسائل را اجرا مي‏كنيد؟ اگر واقعاً ذوق فقهي و اجتهادي شما تجويز مي‏كند كه در همه آنها اين‏
                        مشروح مذاكرات قانون اساسى‏جلسه‏50-32، ص: 937
تفسير را بكنيد البته درباره وكيل هم، چنين كاري مي‏شود كرد در صورتي كه درباره آنها ابداً نه الزامي هست و نه مسأله ديگر، بنابراين چون درباره ديگران نمي‏شود چنين تخصيصي قائل شد درباره وكيل هم بايد قانون يكي باشد نمي‏توانيم بين اينها تفرقه بياندازيم. و اما در جرم مشهود يك قيدي اينجا آمده كه حتما با حضور نماينده مبعوث مجلس انجام بگيرد خود اين هم يك تشريفاتي است زائد يعني خلاف آن «الناس امام الحق سواء» است چون درباره ديگران چنين قيدي نيست اين‏كه فرمودند كه ممكن است مظنه تهمت باشد يك وقت است كه جرم مشهود است يك كسي سيلي زده است و يا يك نفر را ترور كرده و كشته، اگر ما بخواهيم در اينجا اين احتمال را بدهيم كه توطئه بوده مظنه توطئه كم و نادر است و آيا ما براي يك چيز نادر، مي‏توانيم يك چنين قيدي را اينجا بياوريم؟ و اما حديثي را كه فرمودند «واعطه من المنزله لديك مالا يطمع فيه غيره» خوب اين حديث اين مسأله را ثابت نمي‏كند اين مي‏خواهد بگويد قاضي را بزرگ كن قاضي را قوي كن مقام قضاوت محترم باشد خوب در مقابل در اين، حضرت به زرار هم فرمود هنگامي كه معاويه از زرار صفات علي را سؤال كرد، فرمود «لا ييأس الضعيف من عدله و لا يطمع اقوي في ظلمه» اگر اين تكيه‏گاه باشد نتيجه را بايد عكس بگيريم نبايد يك آدمي را كه يك چنين مقامي دارد زمينه به او بدهيم كه به خودش ببالد و همه نوع گناه را مجاز بداند و در انظار مردم خودش را برتر بداند و سوء استفاده كند اگر آن حديث هست اين هم حديث هست البته از نظر فقهي هم به يك معني آن استحسان است و اما اين‏كه فرمودند كه «اجازه مجلس» را گذاشته‏اند و «مصونيت» را برداشته‏اند اين همان خودش را بيار و و اسمش را نياور است اين فرق نكرده لفظش عوض شده «با اجازه مجلس» يعني اگر مجلس اجازه نداد ما در مقابل «الناس امام الحق سواء» نمي‏توانيم قانون را اجرا كنيم اين اسم عوض كردن است. آقاي مرادزهي فرمودند كه شما براي نمايندگان مجلس خبرگان اين موضوع را تصويب كرديد آقاي موسوي هم شاهد بودند كه در آن جلسه ايشان فرمودند كه اين آثار طاغوتي است اما الان فرمودند كه من موافقم و بنده تعجب مي‏كنم.
يزدي- اولًا اين‏كه مسأله شخص نيست و مسأله كار است ثانياً قانون اهم و مهم را استحسان‏
تعبير نفرماييد آقايان تكيه بر يك استحسان نكردندتكيه بر يك اصل مسلم شرعي شده است.
نايب رئيس- آقاي يزدي هم به عنوان موافق دارند صحبت خودشان را مي‏فرمايند بدون نوبت، درباره اين ديروز صحبت شده امروز صبح هم صحبت شده يك موافق و يك مخالف هم صحبت كردند آقاي رحماني اگر سؤالي راجع به اموري كه مبهم است داريد بفرماييد.
رحماني- صبح من درباره اين موضوع صحبت كردم و مطالبم تتم نشد اما حالا سؤالاتي دارم جواب بفرماييد. چرا در شق اول به جنحه و جنايت تعبير كرده‏ايد و در شق دوم به ارتكاب جرم؟ اگر جنحه و جنايت هر دو به معني جرم است همان به لفظ جرم تعبير بفرماييد.
نايب رئيس- قبلًا اين سؤال شد گفتيم يكي است.
سؤال ديگر اين است كه مشهود و غير مشهود و لفظي است مبهم، آيا مشهود به معني محسوس است و غير مشهود به معني غير محسوس يا مشهود به معني مبصر است و غير مشهود به معني غير مبصر و چرا مشهود و غير مشهود را در جنحه و جنايت براي فرد ملاك قرار داده‏ايد؟
                        مشروح مذاكرات قانون اساسى‏جلسه‏50-32، ص: 938
نايب رئيس- جرم مشهود يك اصطلاح قضائي است و از نظر مجوز دستگيري فرق مي‏كند در جرم غير مشهود بايد با كسب حكم از دادستان توقيف كنند، در جرم مشهود چون فرصتي نيست و فرصت از دست مي‏رود مي‏گويند احتياجي به حكم دادستان نيست بنابراين، اين در رابطه با مطلب و اصطلاح قضائي و احكام قضائي‏اش هست. (رحمتي- خوب بالاخره معناي مشهود و غير مشهود برايمان روشن نشد.
بني صدر- آقا وكيل بدون مصونيت چه جوري مي‏تواند وكالت كند؟ مثلًا اگر يك دختري در ماشينش باشد مي‏گويند در جرم مشهود بوده است؟
هاشمي‏نژاد- آنجايي كه جرم مشهود باشد چرا يك كسي را در مقابل دادرسي و محاكمه بگذارند؟
نايب رئيس- آقاي خزعلي توضيح دادند اگر قانع نشديد چكار بايد كرد؟ (هاشمي‏نژاد- مقيد كنيد تا جاي كه مظان توطئه در كار است مشخص شود.) توضيح مي‏دهم كه اين «در مظان» را اگر گذاشتيد باز معنايش اين است كه دست رئيس مجلس را در اعمال نظر باز گذاشته‏ايد اگر مي‏خواهيد شما به طور كل جلوي اعمال نظر اشخاص را بگيريد بايد بدون اين قيد باشد. اجازه بدهيد من اين اصل را مي‏خوانم و به رأي مي‏گذارم:
اصل 1/ 71 (دنباله اصل 1/ 71)- اگر نماينده‏اي مرتكب جنحه يا جنايتي مشهود شود مورد تعقيب قرار مي‏گيرد ولي جريان دستگيري او بايد فوراً به آگاهي مجلس برسد و تحقيق و دادرسي با حضور نماينده مبعوث مجلس انجام پذيرد. در صور تي كه نماينده‏اي به ار تكاب جرم غير مشهود متهم شود توقيف و بازداشت او قبل از محكوميت در دادگاه مشروط به اجازه مجلس است ولي محاكمه او در دادگاه صالح به صورتي كه مزاحم ايفاي وظايف نمايندگي او در اثناي دادرسي نباشد و اجراي حكم قطعي دادگاه درباره او نيازي به اجازه مجلس ندارد.
نسبت به اين اصل با ورقه اخذ رأي مي‏شود.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري را اعلام مي‏كنم عده حاضر در جلسه شصت و شش نفر، تعداد كل آراء شصت و هشت رأي، دو رأي به قيد قرعه خارج شد آراء موافق سي و هشت رأي، آراء ممتنع چهارده رأي بنابراين، اين اصل تصويب نشد. (عده‏اي از نمايندگان- الحمدلله) اجازه بفرماييدمن يك توضيحي به مطلب آقاي نوربخش بدهم.
مكارم شيرازي- بنده قبلًا يك توضيحي بدهم كه اين اصل در دستور جلسه امروز نبود چون استنباط ما اين بود كه در گروه رأي كافي نياورده است و احتياج به بحث دارد الان هم حدود سه ربع تا چهل دقيقه روي اين اصل بحث كرديم مي‏خواستم عرض كنم كه وقت مجلس بيهوده تلف نشود.
نايب رئيس- عرض مي‏شود بر طبق آن چيزي كه صبح‏ها عمل مي‏كنم روي اين اصل عمل شد و موافق و مخالف هم صحبت كردند. حالا عنايت بفرماييد به اين تذكر، آقاي دكتر نوربخش و آقاي مرادزهي اين سؤال را مطرح كردند كه چطور در ماده 30 آيين‏نامه چيزي شبيه مصونيت براي نمايندگان مجلس خبرگان تصويب شد ولي حالا تصويب نشد اجازه بدهيد من اين توضيح را هم به دوستان و هم براي ملت ايران مي‏دهم، اگر نظرتان باشد پيشنهاد اضافه كردن ماده مصونيت به آيين‏نامه از طرف آقاي مراغه‏اي بود ايشان كه اين پيشنهاد كردند و رويش‏
                        مشروح مذاكرات قانون اساسى‏جلسه‏50-32، ص: 939
مفصل بحث شد همان موقع هم عده مخالف و عده‏اي موافق بودند منتها چون در آن موقع اولًا ماده‏اي بود مربوط به يك امر موقت نه قانون اساسي ثانياً اين ماده آيين‏نامه مجلس خبرگان درست با سي و هشت رأي تصويب شده ولي چون به رأي تصويب قانون اساسي به چهل و هشت رأي احتياج هست اين اصل در اينجا تصويب نشد، اين است كه مجلس هيچ رويه‏اش را عوض نكرد و اين نتيجه دوگانه مر بوط است به دوگانه بودن ميزان رأي مربوط به تصويب يك مطلب در آن موقع چون مسأله‏اي بود موقت مربوط به يك ماه، دو ماه كه آيين‏نامه با نصف به علاوه يك تصويب شد، ولي در اينجا چون مربوط است به يك اصل براي نظام اجتماعي آينده، گفته‏ايم بايد دو سوم آراء باشد يعني چهل و هشت رأي و بنابراين به حد نصاب نرسيده اين است كه اميدوارم روي اين موضوع كاملًا به تفاهم رسيده باشيم. آقاي مرادزهي بفرماييد.
مرادزهي- ما هيچ اصراري روي اين‏كه اين اصل حتماً به تصويب برسد نداريم به دليل اين‏كه ما براي نظام‏نامه داخلي مجلس خبرگان آن را تشخيص داديم و به تصويب رسانديم. در قانون اساسي سابق هم اگر شما مراجعه كنيد اصل مصونيت پارلماني براي نمايندگان پذيرفته نشده و بعداً خود نمايندگان مجلس شوراي ملي كه آمدند تصميم گرفته و اين ماده را گذشتند.
نايب رئيس- بله بعداً خود به خود مجلس قانون‏گذاري مي‏تواند تصميم بگيرد.
مرادزهي- من فكر كردم آنها شايد يك مقدار محكم‏تر و شديدتر بنويسند حال اين‏كه اگر در اين مجلس تصويب مي‏شد احتمال داشت كه يك مقدار متعادل باشد.
نايب رئيس- اين موضوع مي‏ماند در اختيار مجلس شوراي ملي آينده من فقط خواستم توضيح بدهم به سؤالي كه برادران مطرح كرده بودند كه آيا نمايندگان مجلس در چيزي كه مربوط به خودشان است و در چيزي كه مربوط به ديگران است در آينده دو موضوع دارند؟ عرض كردم نه يك موضوع است ولي دو نتيجه دارد به علت اختلاف حد نصاب رأي لازم براي اين مرحله و براي مرحله قبلي، ضمناً اين را عرض كنم كه قسمت اول اين اصلي كه همان اصل 71 بود كه تصويب شد كه بايد آزادي اظهار نظر را براي نمايندگان در مجلس تضمين كند اين مسأله بسيار بنيادي تصويب شد اين مسأله دوم را كه قضائي واگذار مي‏كنيم به رأي مجلس شوراي ملي، آ قاي بني صدر بفر ماييد.
بني صدر- قسمت دوم به نظر من از اول مهم‏تر است و چيزي كه آقايان توجه ندارند اين است كه شهرباني، ژاندرمري يعني قوايي كه مقدومات را فراهم مي‏كنند دست قوه قضائيه نيست دست قوه مجريه است بنابراين به آساني مي‏شود مشهود و غير مشهود نماينده را برايش جرم درست كرد اين در تمام دنيا هم بوده در خود كشور ما هم سابقه زيادي داشته.
نايب رئيس- ان شا الله شما در آن مجلس به عنوان نماينده ملت تشريف داريد و اظهار نظر مي‏كنيد اجازه بفرماييد وقت زيادي به پايان جلسه نداريم چند تذكر عرض مي‏كنم يكي اين‏كه اين اصولي كه تنظيم شده لطفاً فردا در جلسه سريع‏تر مطرح بفرماييد و نتيجه را براي گروه هفت نفري بفرستيد كه اگر تغييراتي بايد در اين اصول پيشنهادي داده بشود ما زودتر وارد كنيم و دستور نهايي جلسه فردا را در صورتي كه تغيير كند براي تكثير بدهيم. دوم آقاي طاهري گرگاني نوشته‏اند كه امروز روزنامه با مداد با تيتر درشت نوشته است كه شرايط حكومت نظامي تصويب شد دوستان به اين نوشته روزنامه با مداد انتقادي دارند و مي‏گويند جو جلسه مخالف با حكومت نظامي‏
                        مشروح مذاكرات قانون اساسى‏جلسه‏50-32، ص: 940
بود و بعد اين را صرفاً به عنوان يك مقدار محدود از اختيارات فوق العاده دولت كه آن‏هم بايد قبلا به تصويب مجلس برسد و آن‏هم با حذف كلمه «ولي» كه جنبه استثناء نداشته باشد، مطرح كرد و تصويب كرد بنابراين مجلس تعمد و عنايتي داشت كه اين مطلب را بگويد كه حكومت نظامي را مطلقاً رد مي‏كند و مقداري اختيارات فوق العاده را به صورت مستثناي منقطع به شرطي كه قبلا مجلس شوراي ملي تصويب كند به عهده مجلس گذاشته. (مدني- اين مطلب براي ايام جنگ و نظير آن است.) بله در ايام جنگ و نظير آن بنابراين اين‏گونه تيتر نوشتن در روزنامه كه «در جلسه ديروز شرايط حكومت نظامي تصويب شد» يك نوع تحريف هست در اخبار مربوط به اين مجلس بار ديگر يادآوري مي‏كنم كه مخبرين و نمايندگان مطبوعات و بعد خود مطبوعات در منتقل كردن مطالب، اصل امانت را رعايت كنند و به خاطر اين تيترها از راه امانت منحرف نشوند و به اين وسيله من اعتراض نمايندگان محترم را به سمع ملت ايران مي‏رسانم.
7- پايان جلسه‏
نايب رئيس- اين جلسه را پايان مي‏دهم جلسه آينده ساعت سه بعد از ظهر فردا خواهد بود.
 (جلسه ساعت هفده و پنجاه دقيقه پايان موقت)
نايب رئيس مجلس بررسي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 941
                        جلسه سي و ششم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده روز نهم مهرماه 1358 هجري شمسي برابر با نهم ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب‏
1- اعلام رسميت جلسه و نطق قبل از دستور آقاي خادمي‏
2- طرح و تصويب اصل 77 (اصل نود و يكم)
3- طرح و تصويب اصل 78 (اصل نود و چهارم)
4- طرح و تصويب اصل 80 (اصل نود و ششم)
5- طرح و تصويب اصل 81 (اصل نود و هفتم)
6- طرح اصل 82
7- طرح و تصويب اصل 83 (اصل نود و دوم)
8- تمديد مدت مجلس بررسي نهايي قانون اساسي به مدت يك ماه‏
9- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 943
1- اعلام رسميت جلسه ونطق قبل از دستور آقاي خادمي‏
نايب رييس- نطق قبل از دستور شروع مي‏شود آقاي خادمي تشريف بياوريد.
خادمي- بسم الله الرحمن ارحيم. چون در بعضي از روزنامه‏ها ديديم كه هنوز تعقيبي دارند به ولايت فقيه و با اين‏كه اينها شيعه هستند گويا از عقايد خودشان غافلند كه ما را شيعه اماميه مي‏گويند يعني قائل به امامت، كه معناي قائل به امامت اين است كه اما نماينده خدا است و فرمان او واجب الاطاعه است و اطاعت ما منحصر به خداوند است و توحيد در عبادت عقيده شيعه است به اين معنا كه فرمانده‏اي غير خدا نيست و فرمانبرداري از غير خدا هم جايز نيست اين است كه روح عبادت، توحيد عبادت است، فرمانبرداري است كه خداوند در قرآن مي‏فرمايد «أَ لَمْ أَعْهَدْ إِلَيْكُمْ يَبَنىِ ءَادَمَ أَن لَّا تَعْبُدُواْ الشَّيْطَانَ» و حال آن‏كه كسي شيطان را خدا نمي‏داند معني عبادت شيطان حرف شنوي از اوست چنانچه در جاي ديگر مي‏فرمايد «أَ فَرَءَيْتَ مَنِ اتخَ‏ذَ إِلَاهَهُ هَوَئه» يعني خدا خودش را هواي نفس خودش قرارداده است كه اين معنايش فرمانبرداري هواي نفس است، و از اين رو است كه محققين گفته‏اند معني كلمه لا اله الا الله توحيد عبادت است، ونيز حضرت رضا صلوات الله عليه هم در بازار نيشابور فرمودند «وانامن شروطها» از همين جهت بود، اين است كه اطاعت امام را شيعه واجب مي‏داند. در زمان امام خود امام و بعد ازامام نماينده امام است چون فرمان نماينده، فرمان خود دستوردهنده است مثلا اگر از امر يك پاسباني اطاعت مي‏كنند اين اطاعت دولت است كه او را نصب كرده است به اين منصوب، از اين جهت است كه مي‏گوييم اولي الامر هم كسي است كه صاحب امر به او نمايندگي داده باشد كه مقصود خدا است نه هر كس كه بر مردم مسلط شد اولي امر است.
خلاصه نايب امام را شيعه، واجب الاطاعه مي‏داند و اين يك قوه محكمي است براي مملكت ما كه بحمد الله تمام پيشرفت اين مردم بي‏سلاح و بي‏اسباب براي ايمان به امامت و وجوب اطاعت فرمان امام بود كه با كمال شوق و شعف سنه‏ها را مقابل گلوله‏ها قرار مي‏دادند وكشته شدن خودشان را شهادت مي‏دانستند و مي‏گفتند دعا كنيد ما شهيد شويم زيرا آرزوي شهادت داشتند اين قوايي كه خدا به شيعه داده است اين ثروتي است خدادادي، از اين جهت است كه برادران سني ما اصرار مي‏كردند كه قيد اسلام را بگذاريد و شيعه را قيد نكنيد براي همين بود كه ما اين نيرو را از دست نداديم و اين ثروت بزرگي است در دست شيعه و در زمان خود جمهوري اسلامي هم اين قوه مستحكم بايد به جا باشد زيرا بعضي از چيزها هست كه اگر فرمان امام نباشد حرام است مثلا گمرك، ماليات، عوارض كه چنان‏چه امام يا نماينده امام باري مصلحت مسلمين و مخارج مملكت صلاح دانستند وفرمان داد كه اين وجوه اخذ شود اين حرام، واجب و حلال مي‏شود و اگر امام يا نماينده امام فرمان نداد، حرام است اين است كه فرمان امام لازم است و در اصل دين ما يك جزئش امامت است كه بايد هميشه براي ما محفوظ باشد
                        مشروح مذاكرات قانون اساسى‏جلسه‏50-32، ص: 944
همه مردم حتي الامكان بايد با اين عقيده باقي باشند و لازم است تمام اعضاي مملكت از فرهنگ و پدر مادرها كه براي فرزندان آينده مملكت اين عقيده را در قلوب همه جوان‏ها مستحكم كنند تا اين ثروت خدا داده از دست ما شيعيان بيرون نرود و اين كه گفتيم ولايت فقيه، در عين حال خداوند به مشورت امر كرده است «وشاور هم في الامر» از اين رو است كه مجلس شوراي ملي طرف مشورت فقيه است نه اين‏كه مصوبات مجلس بر مردم واجب باشد و مصوبات مجلس شوراي ملي هم براي اين‏كه شورايي است براي فقيه، اين حكم فقيه است كه اطاعتش بر مردم واجب است و هر قانوني كه از تصويب مجلس گذشت بايد فقها هم حكم بدهند بر وجود موافقت آن قانون تا بر مردم واجب بشود و از آن اطاعت كنند. آن وقت است كه با طوع و رغبت مال خودشان را مي‏دهند، جانشان را مي‏دهند وبه همه چيز حاضرند، وقتي فرمان خدا شد همه زير فرمان خدا هستند و اين‏كه در دهان مردم افتاده است كه حكومت بر مردم، اين حكومت را هيچ كس بر مردم نداده است براي اين‏كه «ان الحكم الا لله» حكومت مخصوص خدا است چه برسد به اين‏كه مردم بر ساير مردم حكومت داشته باشند اما جمع بين اين و ولايت فقيه و مجلس شوراي ملي است اميدواريم كه خداوند همه را هدايت فرمايد و السلام عليكم ورحمه الله و بركاته.
نايب رئيس- دستور جلسه راآغازمي‏كنيم اصل 74.
تهراني- اين چند اصل امروز خوانده شده و بحث هم زياد شده است وقرار شد چند اصل براي شوراها تنظيم كنند بهتر است كه ديگر اينها تكرار نشود زيرا تكرار ماسبق است لطفاً اصل 77 را بخوانيد.
2- طرح وتصويب اصل 77 (اصل نود و يكم)
نايب رئيس- بسيار خوب اصل 77 را قرائت مي‏شود.
اصل 77- به منظور پاسداري از احكام اسلام و قانون اساسي از نظر عدم مغايرت مصوبات مجلس شوراي ملي با آنها، شورايي به نام شوراي نگهبان با تركيب زير تشكيل مي‏شود:
1. شش نفر از فقهاي عادل و آگاه به مقتضيات زمان و مسايل روز، انتخاب اين عده با رهبر يا شوراي رهبري است.
2. شش نفر از حقوق‏دانان كه به وسيله شوراي عالي قضايي معرفي و توسط مجلس شوراي ملي انتخاب مي‏شود.
كرمي- بند 2 بايد حقوق‏دانان مسلمان باشند.
نايب رئيس- بله، شش نفر از حقوق‏دانان مسلمان كه به وسيله شوراي عالي قضايي معرفي و توسط مجلس شوراي ملي انتخاب مي‏شوند.
كرمي- اين «شش نفر انتخاب مي‏شوند» غلط است بايد بنويسيد «تأييد مي‏شوند» چون خودشان شش نفر هستند كه انتخاب شده هستند.
نايب رئيس- كدام را مي‏فرماييد؟
دكتر آيت- بند 2 را مي‏گويند، شش نفر را كه نمي‏شود انتخاب كرد يا بايد بنويسيم دوازده نفر كه شش نفر از مي‏ان آنها باشد.
تهراني- بنويسيد شش نفر از ميان حقوق‏دانان مسلمان.
نايب رئيس- اگر آقايان موافق باشند همان چيزي را كه مورد نظرشان بود با اين عبارت اينجا
                        مشروح مذاكرات قانون اساسى‏جلسه‏50-32، ص: 945
تأييد بشود «شش نفر حقوق‏دانان كه از ميان حقوق‏دانان مسلمان كه به وسيله شوراي عالي قضايي به مجلس شوراي ملي معرفي مي‏شوند با رأي مجلس انتخاب مي‏گردند.» (كرمي- وقتي معرفي شدند ديگر انتخاب ندارد.) ملاحظه بفرماييد آن چيزي كه قبلا بوده اين است كه شوراي عالي قضايي شش نفر معرفي نكند شوراي عالي قضايي ده نفر، پانزده نفر معرفي كند تا آنها از ميان معرفي شده‏ها شش نفر را انتخاب كنند طرح اين بوده است، حالا با اين عبارت مي‏شود آن طرح را بيان كرد» شش نفر حقوق‏دان كه از ميان حقوق‏دانان مسلمان كه به وسيله شوراي عالي قضايي به مجلس شوراي ملي معرفي مي‏شوند با رأي مجلس انتخاب مي‏گردند.»
طاهري اصفهاني- شش نفر حقوق‏دان كه از بين حقوق‏دانان معرفي شده توسط مجلس شوراي ملي انتخاب مي‏شوند.
نايب رئيس- خوب، بايد قيد كنيم به وسيله شوراي عالي قضايي‏
طاهري اصفهاني- بايد بگوييم شش نفر حقوق‏دانان معرفي شده به وسيله شوراي عالي قضايي توسط مجلس شوراي ملي انتخاب مي‏شوند.
نايب رئيس- بايد بگوييم چه كسي معرفشان باشد، بايد به وسيله شوراي ملي قضايي باشد.
طاهري اصفهاني- عرض مي‏كنم از بين حقوق‏دانان معرفي شده به شوراي عالي قضايي توسط مجلس شوراي ملي انتخاب مي‏شوند.
نايب رئيس- نه، اين هم عبارت ديگري است كه مي‏توان به جاي اين عبارت باشد.
دكتر آيت- من معتقدم مشخص باشد چند نفر، در اين باره بهتر است كه دوازده نفر بنويسيم.
نايب رئيس- خوب، ببينيم درباره اين مسأله چه نظري دارند؟
سبحاني- درباره قسمت اول هم شش نفر انتخاب شده است و هم در قسمت دوم بعداً در اصل 79 را به عهده اكثريت گذاشته است به اين نحوه كه انتخاب فرمونده‏ايد گاهي به بن‏بست مي‏رسد چون كه از نظر تحقق با اسلام شش نفر باشند سه نفر اين طرف و سه نفر آن طرف واقليت و اكثريت محقق نمي‏شود يا اين‏كه آن شش نفر با اين شش نفر دوازده نفرند كه مي‏خواهند درباره تطبيق با قانون اساسي بحث كنند شش نفر در يك طرف وشش نفر در طرف ديگر بگذارند آن وقت چه كار خواهند كرد؟ در اينجا بايد عدد طاق گذارده شود كه اقل و اكثر محقق بشود تا كار به بن‏بست نرسد.
نايب رئيس- اگر بخواهيد شماره فقها و شماره حقوق‏دانان مساوي باشد كه نمي‏توان اقل واكثر باشد و نمي‏شود كه زوج نباشد (سبحاني- آن وقت شمابه بن‏بست مي‏رسيد) معمولاراه حلي درست بوده است و آن اين است كه در آن طرفي كه رئيس باشد او را مي‏پذيرند چون معمولا فردي را به رياست انتخاب مي‏كنند كه در او يك مقدار كفايت بيشتري باشد بنابراين دراين‏طور موارد كه موارد نادري هست مي‏نويسند رأي رئيس متبع است. آقاي مكارم بفرماييد.
مكارم شيرازي- فرض كنيد تعداد، فرد بود مثلا يازده نفر بود ممكن است از يازده نفر يكي‏شان غايب باشد و ده نفر در جلسه حضور دارند. بالاخره راه حلي است كه اين‏طور نوشته شده است.
نايب رئيس- بلي آقا، صحيح است، آقاي يزدي.
                        مشروح مذاكرات قانون اساسى‏جلسه‏50-32، ص: 946
يزدي- جواب اين سؤال صبح داده شده كه در اصل 82 هم اين مسأله هست كه پس از گذشتن سه سال نياز اعضاي گروه تقليل پيدا كند به اشكال بر مي‏خورد پس به دليل بايد عدد شش باشد.
نايب رئيس- اين اشكال هم صبح مطرح شد، پس اين همه توصيه‏اي كه صبح كرديم چه شد؟ آقاي دكتر روحاني بفرماييد.
دكتر روحاني- نظر من اين است كه عده حقوق‏داناني كه از طرف شوراي عالي قضايي مجلس شوراي ملي معرفي مي‏گردند تا در بين آنها شش نفر را انتخاب نمايند مشخص بشود زيرا اگر فقط شش نفر را معرفي بكنند و مثلا دو نفر از آنان مورد تاييد قرار نگيرد مجددا بايد نفرات ديگري تا تكميل عده شش نفر به مجلس معرفي شوند كه اين امر از جهات مختلف خالي از اشكال نخواهند بود، ولي اگر عده مشخص باشد مثلا دوازده نفر به مجلس معرفي بشوند تا مجلس از بين آنها شش نفر را انتخاب كند مسأله انتخاب مطرح مي‏شود نه عدم تأييد و بالنتيجه هيچ‏گونه اشكالي پيش نخواهد آمد.
نايب رئيس- توضيحش اين است كه عده معيني لازم نيست ما همين قدر كه مي‏گوييم دست شوراي عالي قضايي را باز مي‏گذاريم كه عده‏اي را معرفي كند تا بتوانند از ميان آنها كساني را از شش نفر بيشتر معرفي بكند يعني مسلماً بايد هفت نفر، هشت نفر، ده نفر امكان انتخابي بگذارد، بن‏بستي هم پيش نمي‏آيد چون اگر هفت نفر معرفي كند آنها موظفند از ميان اين هفت نفر شش نفر را انتخاب بكنند و نمي‏توانند بگويند چهار نفر از آنها يا پنج نفرشان را انتخاب مي‏كنيم اين چيزي را كه الان به عنوان اصل مي‏نويسيم معنايش اين است كه آنها بايد از ميان هفت نفر شش نفر را انتخاب بكنند، حق رد كامل ندارد آقاي خامنه‏اي. (خامنه‏اي- بنده مخالفم.) آقاي صافي (صافي- بنده هم در يك قسمت مخالفم.) خوب مخالفيد، بعد مي‏توانيد نظر بدهيد. آقاي قرشي بفرماييد.
قرشي- اين لفظ «عادل» به نظر مي‏آيد كه اين لفظي غير توجيهي است مثلا به نظر مي‏آيد كه شش نفر از فقهاي ما نسبت به ديگران بايد عادل باشند، فقيه طبعاً عادل است مگر فقهاي غير عادل هم داريم؟
نايب رئيس- اين واقعيتي است كه در رساله‏هاي علميه‏تان هم اين را مي‏نويسيد آنجا توهيني نيست اينجا هم توهيني نيست، آقاي رشيديان.
رشيديان- با توجه به تركيب اعضاي شوراي قضايي كه يكي از برادران در اين باره گفتند اين مسأله حل شده است و به بن‏بست نخواهد رسيد چون كه آن شش نفر در مقابل اين شش نفر قرار ندارند بلكه آن شوراي عالي قضايي تركيبي است از همان فقها، نماينده شوراي رهبري سه نفر، از مجتهدان هم سه نفر از ميان قضات كشور كه آگاه به تمام مسائل اسلامي باشند اگر با اين تركيب تا آخر به مجلس معرفي بشوند با آن شش نفر از فقهاي منتخب از طرف مقام رهبري با هم همكاري خواهند كرد.
نايب رئيس- اين شورا خودشان عضو شوراي نگهبان نيستند اينها عده‏اي از حقوق‏دانان را معرفي مي‏كنند و مجلس از ميان آن كساني كه اينها معرفي كرده‏اند انتخاب مي‏كند و اين اشخاص هم طبعاً انسان‏هاي شايسته‏اي هستنند آقاي رحماني سؤالي داريد؟ (رحماني- خير مطلبي است كه بايد عرض كنم) بسيار خوب، مطلب شما سؤال است يا
                        مشروح مذاكرات قانون اساسى‏جلسه‏50-32، ص: 947
مخالفيد يا موافقيد؟ معناي سؤال اين است كه در اينجا ابهامي وجود دارد به وسيله جواب رفع ابهام بشود.
رحماني- چه ملاكي داريد كه آن پنج نفر يا شش نفر فقهاي عادل از طرف رهبر انتخاب مي‏شوند و اين شش نفر حقوق‏دان از طرف مجلس انتخاب مي‏شوند؟ همين ترتيبي را كه در حقوق‏دانان قائل شده‏ايد همين تركيب را هم درآن مسأله قايل بشويد تا نقطه ضعفي ايجاد نكند يعني رهبر ده نفر، دوازده نفر يا عده بيشتري را معرفي بكند و مجلس شوراي ملي از ميان آنها كه همه موارد تأييد رهبر و كانديدا هستند پنج نفر يا شش نفر را انتخاب بكند.
نايب رئيس- يكي از دوستان كه مي‏خواهد به عنوان موافق صحبت كند چون يك مخالف هم بايد صحبت بكند، به اين سؤال شما پاسخ مي‏دهند.
رحماني- مقصود بنده اين است كه تعهدي در كار باشد كه شوق ديكتاتوري نداشته باشد.
بشارت- دوازده نفر نقش موثري در تصويب قوانين در مجلس دارند، چرا اين دوازده نفر را ملت انتخاب نكنند يا شوراي رهبري معرفي كند به مجلس شوراي ملي چون اينها نمايندگان ملت هستند به عقيده بنده هم فقها و هم حقوق‏دانان را بايد مجلس انتخاب كند.
نايب رئيس- اين راهم نفر موافق جواب خواهد داد.
فاتحي- منظور پاسداري از احكام اسلام و قانون اساسي از نظر عدم مغايرت مصوبات مجلس با قانون است اما از نظر پاسداري از اجراي قانون لازم نيست تذكر داده بشود.
نايب رئيس- ما در قوه مقننه هستيم اجرا را بايد دستگاه ديگري پاسداري و به آن هم مي‏رسيم. اين دو گروه فقط كارشناسان كار يك كارشناس است، چه حقوقدان‏ها چه فقها كارشان كار يك كارشناس است و جهت كارشناسي شان هم مشخص است يعني نه فقها و نه حقوق‏دان درباره اين‏كه آيا اين قانون به صلاح مردم هست يا نيست حق اظهار نظر ندارد اين تشخيص با نمايندگان مردم است فقط اينها به عنوان كارشناس نظر مي‏دهند اين چيزي را كه نمايندگان ملت به صلاح ملت تشخيص داده‏اند خارج از دايره شرع يا قانون اساسي نباشد بنابراين اين شورا صرفاً شوراي كارشناسان براي تشخيص جهت معين است. (موسوي تبريزي- تمام اين فرمايشات در كمسيون گفته شده و جواب آنها داده شده است) بلي، انتظار ما هم اين است كه وقتي چيزي گفته شد ديگر آقايان درباره‏اش زياد بحث نكنند. (موسوي تبريزي- من نمي‏دانم آقايان براي چه اين قدر اصرار دارند بحث بشود.) خود جناب‏عالي به چه منظور اسم نوشته‏ايد؟ (موسوي تبريزي- من به عنوان موافق اسم نوشتم) آقاي طاهري خرم‏آبادي.
طاهري خرم‏آبادي- نظر بنده راجع به سؤال آقاي سبحاني است كه گفتند گاهي به بن‏بست مي‏رسيم، پاسخ جناب‏عالي قانع‏كننده نيست براي اين‏كه وجهي ندارد كه اگر رئيس در يك طرف بود ما آن طرف را ترجيح بدهيم بر طرف ديگر، حالا اگر در يك طرف اكثريت باشد اين ظني است كه فكر چند نفر كه بيشتر هستند به واقع نزديك‏تر است اما به صرف اين‏كه رئيس اين شش نفر در يك طرف قرار گرفت موجب ترجيح باشد وجهي ندارد همان‏طوري كه در پيش‏نويس هست چه مانعي دارد اگر فقها را پنج نفر قرار بدهيم در مورد مسائل شرعي قهراً به بن‏بست نمي‏رسيم.
نايب رئيس- چرا آقا مي‏ترسيم اگر يك نفر از اين آقايان در يك جلسه غايب بود.
                        مشروح مذاكرات قانون اساسى‏جلسه‏50-32، ص: 948
 (طاهري خرم‏آبادي- شما اين‏طور فرض كنيد) آن هم فرض ضعيفي است كه مثلًا در موقع رأي گرفتن آرا، سه و سه باشد آن هم يك فرض است كه مي‏كنيم ولي اگر واقعاً هر راه حلي را كه براي غيبت يك نفر از آنها پيش‏بيني كرديم به اين فرض نادر هم كه ممكن است در موقع راي سه و سه باشد بايد سرايت بدهيم ملاحظه بكنيد كه ما بعدها همه‏اش گرفتاري داريم. آقاي يزدي بفرماييد.
 (يزدي- بنده موافقم.) بسيار خوب به عنوان موافق صحبت خواهيد كرد آقاي خامنه‏اي بفرماييد به عنوان مخالف صحبت كنيد.
خامنه‏اي- بسم الله الرحمن الرحيم. اصل فراز اصل دوم متمم قانون اساسي را كه به همت علماي اعلام در صدر مشروطه گذاشتند به اين منظور بود كه بنا نبود تقنين بر اساس تقنين اسلان باشد تقنين، تقنين عرفي بود، احكام دادگستري و جزايي را هم تقسيم كردند و سهم علما را دادند به دادگاه شرع كه عملًا تعطيل شد. بنابراين در اصل 2 پنج نفر از مجتهدين جامع الشرايط را با آن شرايط حق داده بود كه بر همين قوانين عرفي نظارت كنند كه با قوانين شرع هم تضادي نداشته باشد اينها هيأت مستقلي بودند با صلاحيت ولي چون من با حقوق‏دان‏هاي مملكت تماس دارم و صحبت‏هايشان را شنيده‏ام عرض مي‏كنم با انقلاب اسلامي ايران و تغيير ريم به جمهوري اسلامي، بنياد حقوقي اين مملكت خراب شده يعني به هم ريخته و از بين رفت و ما امروز حقوق نداريم، چون تمام حقوق ما بر اساس حقوق فرانسه و احياناً كشورهاي ديگر بود و تحصيلات دانشگاهي به آن اساس بود. قواعد مادي ما غير از قانون مدني ازآن اقتباس شده است و وكلاي ما آن مطالب را خوانده بودند و اساتيد همان‏ها را درس مي‏دادند و قضات هم روي آنها حكم مي‏دادند. الان ما قانون نداريم به محض اين‏كه قوانيني را كه ما مي‏خواهيم بر طبق اسلام تاسيس كنيم و به عمل بياوريم، سؤال يكي از قضات اين بود كه تكليف ما چه مي‏شود گفتم تكليف اين مي‏شود كه مجموعه قانون را ياد بگيريد وطبق آنها عمل كنيد يعني يك مجموعه‏اي را در اختيارتان مي‏گذارند مثل تغييراتي كه در قانون مي‏دادند با اين تفاوت كه اين اسلام است. حقوق‏دان‏هاي ما با انقلاب از آن فعليت ساقط شدند و شان و بالقوه شده‏اند يعني استعداد علم حقوق در آنها هست ولي چون معتقدات ومعلومات و افكار و خواسته‏هاي افراد حقوق‏دان بر اساس قبل بود حالا منهدم شده انشاء الله اينها در آينده با خواندن حقوق و قوانين اسلام به حقوق اسلام آشنا خواهند شد و حقوق‏دان اسلامي خواهند شد و در اين جهت با فقها هيچ تفاوتي ندارند. من در دي ماه گذشته در تهيه اصل پيش‏نويس و به خصوص در اين قسمتش مشاركت داشتم و طرز كار را نپسنديدم چون دو پيشنهاد بود و اين را توضيح دادند و من مخالفت كردم و بعد هم براي نوشتن آن پيش‏نويس نرفتم و اين واقعيت امر است وشما آن را نمي‏دانستيد. اين چيزي تازه نبوده و يك فكري است كه من منشأ آن را مي‏دانم كه آقايان بيانش را از كدام قاعده حقوقي و رويه فرانسه گرفته‏اند فكر خوبي است اما در جايي كه اسلام براي خودش اساس و نهادي نداشته باشد اين را آورند وگذاشتند البته ما توقع نداشتيم از كساني كه تحصيلات حقوقي و علمي اسلامي را ندارند، يك چنين كاري را نكنند، اما ما چرا قبول كرديم، در اينجا فرمودند به منظور پاسداري از احكام اسلام و قانون اساسي است احكام اسلام را آقايان مجتهدين طبعاً بلد هستند يا نيستند. قوانين اساسي اسلام را آقايان مجتهدين خودشان كه اينجا هستند بهتر مي‏دانند و از مذاكرات مجلس پايه علمي آنان معلوم است. غير از اين است آنها به اظهار نظر در قانون اساسي احقند؟ وغير از اين است كه قانون اساسي غير از
                        مشروح مذاكرات قانون اساسى‏جلسه‏50-32، ص: 949
قوانين اسلامي نيست؟ شما از كجا حقوق‏دان مي‏آوريد؟ اين براي من سؤال است و قطعاً اين را نمي‏دانم چون شما اين مسأله را چگونه فرض كرديد كه اين را گذاشته‏ايد؟ آيا حقوق‏دان‏هايي كه با سيستم حقوق ناپلئون فرانسه و ساير كشورهاي دنيا آشنا هستند با آن فكر و منطقشان مي‏توانند براي شما تحليل كنند؟ مبناي حقوق علم اصول را داريم و مبناي قانون اساسي فقه است كه داريم و به طور خلاصه با وجود يك يا چند نفر مجتهد، پنج يا ده نفر مجتهد و به طور كلي حقوق‏دان اسلامي يعني فقيه كه مسلماً در آن انتخابي كه خواهد شد شايسته‏ترين و مناسب‏ترين و آشناترين انتخاب خواهد شد، ديگر چه نيازي به حقوق‏دان داريم كه نمي‏دانيم كيست و معلوماتش چيست؟ و آيا آنها در آينده با حقوق‏دان‏هاي اسلامي ما جدا خواهند بود و فقها جدا و يا همان‏طور كه الان اينجا حقوق‏دان‏هاي اسلامي ما همان فقها هستند نويسندگان قانون اساسي كه براي پاسداريش مي‏خواهيم عده‏اي را تعيين كنيم خود آقايان هستند؟
نايب رئيس- آقاي خامنه‏اي وقت شما تمام شد.
خامنه‏اي- اين نكته را من به عنوان مطلب اساسي در صحبتم داشتم كه بر فرض كه مورد قبول نباشد، ايرادات ديگري بود گه چون وقت نيست من مي‏گذرم ولي واقعاً اين مسؤوليتي است براي ما كه اينجا هستيم و بايد پاسخگوي تاريخ و آينده ايران و دين مبين اسلام باشيم، كه اين حقوق‏دان كه گذاشته‏ايم معني‏اش چه بود و چه ويژگي داشت و چه فرقي داشت و اگر نمي‏گذاشتيم چطورمي‏شد.
نايب رئيس- برحسب نوبت آقاي موسوي تبريزي به عنوان موافق صحبت بفرمايند.
رشيديان- آقاي موسوي شما در حالي كه به ديگران فرصت اظهار نظر نمي‏دهيد پس چرا مي‏خواهيد صحبت كنيد. شما متأسفانه با آبروي اشخاص در اينجا بازي مي‏كنيد زيرا ما نماينده ملت هستيم و مجبوريم مطلبي را كه در مجلس استنباط مي‏كنيم و درك مي‏كنيم بگوييم و همه نمايندگان هم با هم برابر هستند و مطلبي را كه عرض كردم در مقابل القاء شبهه‏اي است كه خارج از مجلس شده است، و طرحي را كه آقاي رحماني فرمود يك طرح جديد و بسيار عالي است. شما چرا مخالفت مي‏كنيد و نمي‏گذاريد افراد آزادانه حرفشان را بزنند؟ (موسوي تبريزي- من مي‏گويم آقايان مطالب را تكرار نكنند تا وقت مجلس تلف نشود.) مكررات نيست چون مردم بايد بدانند ما با آزادي كامل حرفمان را مي‏زنيم، معني ندارد چهار نفراز گوشه مجلس بلند شوند و بگويند آقا بنشين، آن دفعه به آقاي فاتحي توهين كردند معني ندارد زيرا ما داريم براي عقيده‏مان مي‏جنگيم و از هيچ قدرتي واهمه نداريم و بايد مطالبمان را بگوييم، من در بيرون از مجلس نوكر آقاي دستغيب هستم و پشت سرشان هم نماز مي‏خوانم ودستشان را مي‏بوسم اما در اينجا كه آمدم به وظيفه نمايندگي عمل مي‏كنم «از هيچ دلي نيست راهي به خدا نيست» هر كس برابر با وظيفه نمايندگي كه از طرف مردم دارد حق دارد حرفش را بزند.
نايب رئيس- آقاي رشيديان مگر غير از اين بوده؟
رشيديان- خير، خود جناب‏عالي مي‏دانيد كه من مدافع اين موضوع هستم كه مجلس آزادي دارد، ولي چهار نفر از گوشه و كنار مجلس بلند مي‏شوند و با حيثيت افراد بازي مي‏كنند. من وقتي صحبت مي‏كنم آبرويم را مايه مي‏گذارم و صحبت مي‏كنم، خدايا تو مي‏داني من نظر خاصي ندارم. اين چهار نفري كه اينجا هستند ودائماً مي‏گويند آقا صحبت نكن اين برخلاف‏
                        مشروح مذاكرات قانون اساسى‏جلسه‏50-32، ص: 950
آيين‏نامه است اين مجلس يك هيأت رئيسه و يك آيين‏نامه‏اي دارد كه بر طبق آن بايد عمل بكنيد اگر گفت ساكت باشيد، بسيار خوب ولي معني ندارد كه از گوشه و كنار بگويند صحبت نكن و نگذارند كسي حرفش را بزند.
نايب رئيس- اين حرف آقاي رشيدي كاملًا منطقي است زيرا تصميم درباره اين‏كه چه صحبتي بر طبق نظام‏نامه مجلس هست يا چه مطلبي نيست به عهده مسؤولي است كه در اينجا براي اين كار تعيين فرموده‏ايد. (رحماني- جواب سؤال بنده را بفرماييد) سؤال حضر ت‏عالي را من همان موقع خواهش كردم كه دوستاني كه به عنوان موافق صحبت مي‏كنند يادداشت كنند و جواب بدهند. آقاي موسوي تبريزي بفرماييد.
رحماني- آن شم ديكتاتور دارد و براي مردم امكان دارد تعبد ما قابل قبول نباشد. درست است كه طريقش مختلف است ولي هدف واحد است بنابراين ما بايد كاري بكنيم كه مردم بتوانند جذب بكنند.
نايب رئيس- آقاي رحماني اگر توضيح آقايان كافي نبود در پايان خدمتتان توضيح خواهيم داد.
موسوي تبريزي- البته بين ما و آقا رشيديان سوء تفاهم نباشد زيرا منظور ما اين است كه چون صبح از ساعت هشت الي دوازده اصول را بررسي مي‏كنيم و تمام اشكالات را در آنجا يكي از ديگري مي‏گوييم و همه هم حق دارند حرف بزنند وغرض ما اين است كه مطالب منقح شده‏اي را اينجا بياوريم اين مطلب را براي رفع سوء تفاهم بيان كردم.
اما اين اصل 77 به منظور پاسداري از احكام اسلام و قانون اساسي است بعد از آن‏كه ما نظام جمهوري اسلامي را در مملكت امضا كرديم اين قانون اساسي و جمهوري اسلامي بايد حافظ هم داشته باشد احكام شرع ما بايد حافظ داشته باشد البته اين هم نه مثل يك مقام تشريفاتي كه در ريم طاغوتي براي پنج نفر حق وتو داده بودند اين‏طورهم نباشد كه به دست فراموشي سپرده بشود كه دولت‏ها هر قانوني را بخواهند، انشا بكنند واختيار داشته باشند. حالااين شوراي نگهبان براي اين منظورنوشته شده است ومربوط به فقه وفقاهت است آنجا فقط همين شش نفر فقيه نظارت دارند، كه ببينند اين قانوني كه در مجلس شوراي ملي مي‏خواهند تصويب كنند مخالف شرع هست يا نيست و گفتيم شش نفر حقوق‏دان مسلمان هم با اين شش نفر فقيه باشند اين مطلب صبح هم در كميسيون مطرح شد و اكثريت راي دادند. گفتم عقيده اسلام را بايد داشته باشد حالا مي‏خواهد از مباني حقوق اسلامي آگاه باشد يا نباشد آن را رأي ندادند گفتند شش نفر حقوق‏داني كه معتقدات اسلامي داشته باشند اينها با همان شش نفر فقيه عادل كه منتخب رهبري است جمع بشوند در آن قوانيني كه مربوط به حقوق اسلامي است (طاهري گرگاني- اعتقاد تنها چه فايده‏اي دارد؟) الان عرض مي‏كنم، حفظ قانون و مقررات اسلامي و نيز حفظ اين قانوني كه ما داريم مي‏نويسيم به عهده شوراي نگهبان است اين فلسفه اين اصل است. شش نفر از فقهاي عادل و شش نفر از حقوق‏دانان، اشكالي كه آقاي سبحاني از نظر تعداد شش نفر از حقوق‏دانان و شش نفر از فقها فرموده بودند جوابش داده شد بايد حقوق‏دان هم باشند شش نفر فقيه هم باشند فقيه از نظر احكام ومسائل اسلامي و از نظر حقوق اسلامي كه در چارچوب اسلام است هم از نظر حقوق اسلامي و هم از نظر مسائلي كه در تخصص فقيه است به طوري كه اصول بعدي وظيفه اين شش نفر را معلوم مي‏كند آن قسمتي‏
                        مشروح مذاكرات قانون اساسى‏جلسه‏50-32، ص: 951
كه فقط مربوط به تخصص فقيه است اگر مثلًاحقوق‏داني كه عقايد كمونيستي داشته باشد حتماً قوانين را مي‏كشاند به طرف مرام خودش و مي‏خواهد مطالب را هميشه بكشاند سوي مرام خودش و يا هميشه بين افراد شوراي نگهبان اختلاف و تشنج هست و يك وقت بالاخره ممكن است بكشاند به طرف خودش پس اعتقادش با اعتقاد اين فقها يكي باشد همه آنها مسلمان باشند اين هم ضامن اين مطلب است وقتي كه اينها همه مسلمان شدند اين دوازده نفر مسلمان بودند اينها مي‏خواهند از نظر معتقداتشان نظام اسلامي را در مملكت حفظ كنند واما از نظر حقوق مثلًا آن مقداري كه مربوط به حقوق اسلامي است كه متخصصين فقها هستند و حقوق‏دان‏ها هم كه مسلمان هستند ناچار از كم و كيف مطالب اطلاع دارند و به فرمايش يكي از آقايان كه حقوق‏داني است كه از حقوق اسلام اطلاعي ندارد از آن حقوق غير اسلامي آنها كه متخصص در حقوق غير اسلامي هستند اگر در ميان بگذارند و مخالف با مباني اسلام نباشد پذيرفتن آنها هيچ اشكالي ندارد بنابراين، اين دوازده فقها و حقوق‏دانان در مسائل غير حقوقي در مسائل غير تخصصي، فقها مشتركاً بايد نظر بدهند و در مسائل تخصصي كه مربوط به فقاهت است از نظر آن شش نفر استفاده مي‏شود ومخصوص آن شش نفر است اين از نظر محتواي اين اصل و اما اشكالي كه آقاي رحماني فرمودند چرا اين شش نفر فقيه را بايد رهبر يا شوراي رهبري و آن شش نفر حقوق‏دان علاوه بر اين‏كه شوراي عالي قضائي انتخاب مي‏كند مجلس هم بايد تأييد بكند آيا به نظر شما اين ديكتاتوري است؟ اشكال شما اين نبود؟ اين شش نفر فقيه را كه رهبر يا شوراي رهبري معرفي كرده است آنها را هم بايد مجلس انتخاب بكند مثل آن شش نفر ديگر مگر غير از اين است؟ ما مي‏گوييم بعد از اين‏كه رهبر يا شوراي رهبري با آن شرايطي كه براي رهبر يا شوراي رهبري گفتيم چه احتياجي داريم كه مجلس در منتخب آنها اظهار نظر بكند چه حاجتي داريد كه مجلس در مبعوث و منتخب آنها بازاظهار نظر بكند؟ خود مجلس آن شوراي رهبري را به تمام معنا قبول كرده در مقام و منصب امامت و ولايت ونظارت بر اين‏كه احكام اسلام را مو به مو اجرا بكند وكوچكترين تخطي نخواهد كرد، پذيرفته بنابراين چه نيازي هست كه در مبعوث شوراي رهبري، مجلس دوباره اظهار نظر بكند اما از آن يكي براي اين‏كه مثل هم مجلس دخالت داشته باشد مجلسي كه بدون اراده زير نظر ديگران نرود، هم بايد شوراي رهبري معرفي بكند اين هم محكم كاري است و هم حقي است براي وكلا و نمايندگان قرار داده‏اند علتش اين است.
نايب رئيس- وقت شما تمام شد (موسوي تبريزي- اگر وقت من تمام است بقيه دفاع با خود آقايان) بسيار خوب يك موافق و يك مخالف صحبت كردند يكي از آقايان مطلبي نوشته است كه مي‏خوانم: «نظر بنده اين است كه فقه اسلام از همه جهت غني است حتي اخيراً در اجتماعي كه حقوق‏دانان داشتند همه تصديق كردند كه تمامي مباني اصيل حقوقي و مورد نياز در قوانين اسلام موجود است بنابراين، اين مراجعه به حقوق‏دانان اگر براي مجرد شرح اصطلاحات حقوقي باشد موجب اين قسمت نمي‏شود والا اين توهم پيش مي‏آيد كه فقه اسلام ناقص است و مسائلي پيش مي‏آيد كه بايد در آن مسائل به حقوق مراجعه كرد و در كنار فقه اسلام حقوق را هم نپذيريم. بنابراين حقيقتا با اين قسمت كه شش نفر از حقوق‏دانان در شوراي نگهبان باشند مخالفم» اين نوشته از طرف آقاي صافي بود اگر اين در حد يك سؤال توضيح بخواهيد توضيح مي‏دهم و به راي مي‏گذارم. اين قانون اساسي داريم روشن‏تر از اين است كه اين سؤالات را مشكل تلقي كنيم ما يك قانون اساسي داريم‏
                        مشروح مذاكرات قانون اساسى‏جلسه‏50-32، ص: 952
و بايد بدانيد كه قوانين مصوب مجلس شوراي ملي آينده منحرف از قانون اساسي نيست مي‏خواهيم ببينيم كه تشخيص اين‏كه اين قوانين بعدي مغاير با قانون اساسي نيست به عهده چه كسي باشد؟ و اين مسأله در ممالكي مجلس دارند مرسوم است يك مرجعي براي اين امر وجود دارد منتها با نوع رابطه‏هايي است كه خاص خودشان است ما مي‏گوييم چون قانون اساسي است، مبناي اساسي دارد بنابراين بايد چند نفر متخصص در مسائل و احكام اسلامي باشند تا عدم مغايرت قوانين مصوب مجلس شوراي ملي را با اسلام تأييد كنند و چون قانون اساسي با مبناي غير اسلامي مباينتي ندارد ولي مصاديق تطبيقي حقوقي دارد يعني اموري دارد كه در بسياري از مكاتب حقوقي دنيا هست و مصاديق حقوقي اسلامي هم هست در تشخيص اين مصاديق صاحب فن بودن در حقوق موثر است در تشخيص اين مصداق صاحب نظر بودن در مسائل حقوقي مؤثر است بنابراين ما مي‏گوييم در اينجا اين حقوق‏دانان مي‏آيند و نظر مي‏دهند. (خامنه‏اي- مثال بزنيد تا روشن شود.) اجازه بدهيد مثال مي‏زنم (خامنه‏اي- در اين نوع كارها كه فرموديد فقها مي‏توانند نظر بدهند يا نمي‏توانند؟) الان به شما جواب مي‏دهم، خير نمي‏توانند. (خامنه‏اي- حقوق‏دانان كشورهاي ديگر فقهاي آنها هستند آنها ديگر در كنار حقوق‏دانان، فقيه ندارند) اگر صبر مي‏كرديد من داشتم جواب شما را مي‏دادم مثال دارم مي‏زنم ما گفته‏ايم كه كليه مصوبات مجلس بايد مطابق قانون اساسي باشد در يك اصل گفتيد كه معاهده‏ها و قراردادها بايد با استقلال سياسي و اقتصادي مملكت هماهنگ باشد و مخل به استقلال اقتصادي مملكت نباشد، تشخيص فلان قرارداد اقتصادي كه مخل به استقلال مملكت هست يا نيست با چه كسي است؟ يك وقت تشخيص مي‏دهيم كه اين به صلاح مملكت هست يا نه يك وقت هست مي‏گوييم اين قرارداد به سود مملكت ما هست يا نه؟ اين بر عهده مجلس شوراي ملي است، يك وقت مي‏گوييم مخل به استقلال اقتصادي ما هست يا نه؟ در اين مورد كارشناسان اقتصادي هستند كه بايد اظهار نظر كنند حقوق كه مي‏گوييم اعم است (خامنه‏اي- ما اگر چند نفر از اين‏گونه حقوق‏دانان باسواد در ايران سراغ داشته باشيم كه من هم آنها را مي‏شناسم در اينها كارشناس عهدنامه‏ها شايد پنج نفر هم نباشد چهار نفرشان طاغوتي بودند و فرار كردند شما خيال مي‏كنيد كه قضات ازعهود و عهدنامه سر در مي‏آورند) معلوم شد كه ما قانون اساسي مي‏نويسيم بر طبق وضعي كه الان داريم ما قانون اساسي مي‏نويسيم براي ايجاد فرداي بهتراز امروز، در قسمت معاهده‏هاي سياسي همين‏طور است، اگر اين حقوق كه اينجا نوشته شده به نظرتان حقوق قضائي و سياسي را شامل نمي‏شود تصريح كنيم كارشناسان شامل متخصصان حقوق سياسي، قضايي و اقتصادي است كه روشن باشد همه اينها را شامل باشد.
رباني شيرازي- در اصل بعدي مي‏آيد مي‏گويد كه اين شش نفر حقوق‏دان براي اين است كه ببينند تعارضي با قانون اساسي دارد يا نه، آيا به ضرر اقتصاد است يا نه تعارضش را با قانون اساسي تميز مي‏دهند و لاغير.
نايب رئيس- به عرض من عنايت نكردند عرض من اين بود كه يكي از اصول قانون اساسي اين است كه معاهده بايد مخل به استقلال نباشد وقتي كه يك كارشناس مي‏خواهد نظر بدهد كه اين مصوب مجلس تناقضي با اين اصل دارد يا نه چگونه بايد تشخيص بدهد اينجا كلمه حقوقي اعم است. (حجتي كرماني- آقاي دكتر بهشتي من يك سؤال دارم.) بفرماييد.
                        مشروح مذاكرات قانون اساسى‏جلسه‏50-32، ص: 953
حجتي كرماني- حقوق‏داني كه بايد انطباق با قانون اساسي را تشكيل بدهد به چه خاطر بايد حقوق‏دان باشد؟ اگر بايد اين‏طور باشد پس خود قانون‏نويس هم بايد حقوق‏دان باشد نمي‏شود قانون را غير حقوق‏دان بنويسد و حقوق‏داني بيابيد قانوني را يك نفر غير حقوق‏دان نوشته تفسير كند، خواستم بگويم كه مطلب آقاي خامنه‏اي از يك جهت صحيح است اگر ما حق قانون‏نويسي داريم بنابراين مي‏توانيم مفسر قانون هم باشيم. فقها را عرض مي‏كنم، من كه فقيه نيستم. پس خود قانون‏نويسي هم حق ما نيست اين را روشن بفرماييد.
كرمي- شما فقيه هستيد فتوا مي‏دهيد كه خمر حرام است اين فتواي شما روي كلي مدارك فقيهي صحيح، اما لازم است بفهميد اين خمر از كجا درست شده وچه شخصي درست كرده اين حرف به شما ارتباط ندارد منظور اين است كه تشخيصات موضوع به شما ارتباطي ندارد امثال اين موضوع زياد است.
نايب رئيس- اجازه بفرماييد، آقاي حجتي بفرماييد.
حجتي كرماني- يك توضيح بدهم قانون اساسي يك كليات حقوقي غني دارد كه مخصوص حقوق بين المللي يا حقوق اصطلاحي آن است اجازه بفرماييد اگر به فقيه به نظرشما همان حقوق‏دان است پس بنابراين ديگر حقوق‏دان نمي‏خواهد باشد پنج نفر يا شش نفر فقيه كافي است كه مصوبات مجلس را مباني شرعي منطبق كنند اگراحتياج به حقوق‏دان دارد كه براي نوشتن خود قانون اساسي هم احتياجي به حقوق‏دان داريم.
نايب رئيس- يك سلسله كلياتي است كه آگاهي براي آنها عالم‏تراست اينها توي تفاصيل مي‏آيد و آگاهي بر آنها دشوارتراست همه كساني كه اينجا نشسته‏اند مي‏دانند كه معاهده‏هاي بين المللي بايد به مخل استقلال اقتصادي مملكت نباشد اين را هم ما مي‏فهميم و چون همه ما مي‏فهميم ... (حجتي كرماني- اگر اين را همه مي‏فهمند ديگر احتياج به حقوق‏دان نيست.) اجازه بفرماييد. (حجتي كرماني- اين مطالب كلي عام را كه شما مي‏فرماييد همه مي‏دانند.) شما قرار بود تا عرض من تمام نشده صحبتي نفرماييد. ما گفته‏ايم كه بايد مخل به استقلال نباشد بنابراين از نظر اين كلي تخصصي هم نمي‏خواهد همه ما مي‏توانيم نظر بدهيم غير ما هم مي‏تواند نظر بدهد ولي مصوبات مجلس شوراي ملي وقتي تصويب مي‏شود و مي‏خواهيم ببينيم آيا نمايندگان ملت دقت لازم را كرده‏اند كه آيا اين مخل به استقلال است يا نه و انطباقش را به اين اصل رعايت كرده‏اند يا نه، اينجا اظهار نظر كارشناس مي‏تواند قاطع باشد و ما به آن اظهار نظراحتياج داريم. شما در موضوع فقه هم كه فرموديد ما نوشته‏ايم كه قانون بايد برخلاف مباني اسلامي نباشد اين اصل را فقه و غير فقه مي‏داند ولي براي همين اصل كه همه مي‏دانند تشخيص اين‏كه فلان قانون مصوب منطبق با مباني اسلام است يا نه، اين به عهده فقيه است پس نمي‏توانيد اين دو مقام را با هم مقايسه كنيد. مقام تهيه قانون اساسي يك سلسله مختصات مي‏خواهد، مقام انطباق وعدم آن يك مقام ديگر است يك سلسله تخصص‏هايي مي‏خواهد كه اينها عام و خاص من وجه هستند اين را نفي نفرماييد.
حجتي كرماني- شما خودتان درمورد مصونيت پارلماني و عدم تصويبش شكايت داشتيد علتش اين بود كه فقهاي ما در مورد پارلماني به عقيده شما ... (نايب رئيس- من چنين عقيده‏اي ندارم.) بالاخره آن را تصويب نكردند به علت اين‏كه آن را از نظر حقوق بين المللي يك امتيازي مي‏دانستند.
                        مشروح مذاكرات قانون اساسى‏جلسه‏50-32، ص: 954
نايب رئيس- برحسب قراري كه ما داريم اين اصل را پس از طرح سؤالات و صحبت يك موافق و يك مخالف مي‏توانيم به رأي بگذاريم. (صدوقي- من يك پيشنهاد دارم.) پيشنهاد شما مربوط به طرح بعدي است يكبار ديگر مي‏خوانم (يكي از نمايندگان- اجازه بفرماييد من سؤالي دارم.) اين صحبت‏ها همه در صبح كميسيون رد و بدل شد صبح وقتي در كميسيون هستيم و مي‏گوييم كه جلسه بر وفق تشخيص آقايان اداره بشود آقايان يك مسائلي را مي‏فرمايند بعد هم گاهي به من انتقاد مي‏كنند كه گاهي ميدان را زياد باز مي‏گذاري و از حدود زماني ممكن تخلف مي‏كني بعد خودتان اينجا مي‏فرماييد نه (طاهري گرگاني- راجع به تعداد صحبت شد گفتيد كه اين كار عملي نيست كه شش نفر مجتهد جامع الشرايط باشند.) اگر اجازه مي‏دهيد اين اصل را هم از دستور خارج كنيم تا بررسي بيشتري در مورد آن بشود يا اجازه بدهيد كه اصل را به رأي بگذاريم. (حجتي كرماني- شما در يك محيط متشنج چرا مي‏خواهيد رأي بگيريد؟) شما روش مجلس قانون‏گذاري را مي‏دانيد؟
حجتي كرماني- اگر مجلس هنوز قانع نشده معلوم مي‏شود كه هنوز حرف دارند اجازه بدهيد كه بيايند حرفشان را بزنند وقتي بخواهيد بگويند نه ما اين اصل را عمل ديديم.
رباني املشي- همه مطابق آيين‏نامه حرفشان را زده‏اند مخالف و موافق صحبت كرده‏اند سؤال‏ها هم مطرح شد اين آقاي حجتي توقع نداشته باشند كه اگر اكثريت برخلاف نظر ايشان رأي دادند نظر ايشان بر اكثريت تحميل بشود.
حجتي كرماني- نظر بنده اين نيست من بايد روشن بشوم كه بعد مجبور نشوم رأي ممتنع بدهم. خدايا تو شاهدي كه من نمي‏خواهم درباره يك اصل ممتنع باشم اين پشتوانه حفظ قانون اساسي است.
نايب رئيس- همه آقايان مثل شما متعهد هستند.
حجتي كرماني- اين مسأله شش نفر يا پنج نفر را حل كنيد، يكي هم مسأله‏اي كه آقاي رحماني گفت كه عده‏اي كه از طرف شوراي رهبري معين مي‏شوند همان حقي كه مجلس شوراي ملي در انتخاب آنها دارد در انتخاب پنج نفر قاضي هم داشته باشد.
نايب رئيس- شما گاهي مطالبي مي‏فرماييد كه به راحتي مي‏تواند در اذهان مردم سوء تفاهم به وجود بياورد ناچار هستم براي روشن شدن مردم از شما يك سؤال بكنم، شما مي‏فرماييد كه در يك مجلس قانون‏گذاري اعم از اين‏كه يك مجلس بررسي قانون اساسي باشد يا مجلس شوراي ملي آينده، بحث درباره مطالب را بايد آن قدر ادامه بدهند كه همه حاضران روشن بشوند و اصولا چنين روشي در كشورهاي دنيا وجود دارد؟ پس مسأله اين‏كه مي‏گويند به كفايت مذاكرات رأي بگيريد چيست؟ يعني هنوز يك عده‏اي در مجلس هستند كه مطلب براي آنها روشن نشده ولي اگر اكثريت مجلس گفتند كه مذاكرات كافي است حقي هم از آنان تضييع نشده ضعفي هم در قانون‏گذاران نيست من گمان نمي‏كنم هيچ سميناري و هيچ مجلس درس و بحثي در دنيا وجود داشته باشد كه مطالب براي همه شركت‏كنندگان مو به مو و صد درصد مورد قبول قرار بگيرد معمول هست يك حد براي بررسي مسائل قائل مي‏شود و بعد از آن‏كه لااقل اكثريت حاضران گفتند مذاكرات كافي است، ديگر كافي است. (حجتي كرماني- بنده ايرادم هميشه اين بوده كه رويه مجلس يكسان نيست شما در عصر پنجشنبه مطلب را آن قدر گسترده كرديد ...) عصر پنجشنبه را توضيح مي‏دهم.
                        مشروح مذاكرات قانون اساسى‏جلسه‏50-32، ص: 955
حجتي كرماني- رويه هميشه اين بوده كه يك مخالف و يك موافق صحبت مي‏كردند و بعد هم رأي مي‏گرفتند ولي بعضي اوقات آن قدر مسائل را بسط و گسترش مي‏دهيد كه همه خسته مي‏شوند به طوري كه مردم هم در تلويزيون مي‏بينند و بعضي اوقات به طور فرمولي رأي مي‏گيريد اين دو روش غلط است.
نايب رئيس- هميشه صورتي كه جلوي بنده است از روي آن به ترتيب اجازه مي‏دهم الان نام شما آخرين نفر است و بعضي اوقات سي نفر اسم نوشته‏اند وقتي پانزده نفر صحبت مي‏كنند از مجلس سؤال مي‏كنم كه آيا سؤالات كافي است وقتي مجلس نظر داد كافي است آن وقت به كفايت مذاكرات رأي مي‏گيريم و سؤالات را تمام مي‏كنيم. اما راجع به عصر پنجشنبه (حجتي- اجازه بدهيد) آقا اجازه بدهيد حرف من تمام شود.
كرمي- آقاي حجتي شما چه حقي داريد كه وضع مجلس را به هم مي‏ريزيد شما يك نفر هستيد و بقيه هفتاد نفر هستند.
نايب رئيس- آقاي كرمي بفرماييد بنشينيد.
حجتي كرماني- روش مجلس را اعلام كنيد و هميشه يك روش را اعلام و آن را دنبال كنيد الان شما با كم و زيادش صد روش اعمال كرده‏ايد من اين را مي‏گويم.
مكارم شيرازي- صبح تمام اين بررسي‏ها به عمل آمده از ساعت سه تاكنون هم داريم صحبت مي‏كنيم.
موسوي اردبيلي- صبح ايشان به من اعتراض داشت كه تو چرا اين قدر صحبت مي‏كني ولي خودش تمام مجلس را مي‏گيرد اعتراضي را كه به شخص من كرده به خود او وارد است.
نايب رئيس اصل 77 را مي‏خوانم:
اصل 77 (اصل نود و يكم)- به منظور پاسداري از احكام اسلام و قانون اساسي از نظر عدم مغايرت مصوبات مجلس شوراي ملي با آنها شوراي نگهبان با تركيب زير تشكيل مي‏شود:
1. شش نفر از فقهاي عادل و آگاه به مقتضيات زمان و مسائل روز كه انتخاب اين عده با رهبر و شوراي رهبري است.
2. شش نفر حقوق‏دان در رشته‏هاي مختلف حقوقي كه از ميان حقوق‏دانان مسلمان كه به وسيله شوراي عالي قضائي به مجلس شوراي ملي معرفي مي‏شوند با رأي مجلس انتخاب مي‏گردند. لطفاً رأي بگيريد.
                         (اخذ رأي شمارش آن به عمل آمد و نتيجه به شرح زير اعلام شد)

نايب رئيس- عده حاضر هنگام اخذ راي شصت و هفت نفر، تعداد كل آراء شصت و هفت رأي، آراء موافق پنجاه و هفت رأي، مخالف چهار رأي و آراء ممتنع شش رأي بنابراين، اين اصل تصويب شد، تكبير (حضار سه مرتبه تكبير گفتند)
3- طرح و تصويب اصل 78 (اصل نود و چهارم)
نايب رئيس- اصل 78 را مي‏خوانم:
اصل 78- كليه مصوبات مجلس شوراي ملي بايد به شوراي نگهبان فرستاده شود. شوراي نگهبان موظف است آن را ظرف حداكثر ده روز از نظر انطباق بر موازين اسلام و قانون اساسي مورد بررسي قرار دهد چنان‏چه آن را مغاير ببيند بايد آن را براي ...
                        مشروح مذاكرات قانون اساسى‏جلسه‏50-32، ص: 956
كرمي- براي تجديد نظر به مجلس بازگرداند، اين «بايد آن را» زائد است.
نايب رئيس- بلي، «شوراي نگهبان موظف است آن را ظرف حداكثر ده روز از نظر انطباق بر موازين اسلام و قانون اساسي مورد بررسي قرار دهد و چنان‏چه مغاير ببيند، براي تجديد نظر به مجلس بازگرداند در غير اين صورت فانون قابل اجرا نيست».
كرمي- درست است، بايد اين‏طور باشد «در صورت عدم مغايرت، قانون قابل اجرا است».
مكارم شيرازي- اينجا در پيش‏نويس «در غير اين صورت قانون قابل اجرا است» مي‏باشد.
تهراني- بلي آقا اگر در ظرف ده روز نفرستاد معلوم مي‏شود كه مغايرت نيست.
نايب رئيس- بلي اجازه بدهيد يك سؤالي را كه در نوشته آقاي كريمي هست توضيح بدهم اين معلوم است كه وقتي مجلس تغيير داد بايد برگرداند چون اين مشمول آن اصل بالاست و ديگر تكرار نمي‏خواهد اين‏كه شما نوشتيد كه بايد مجدداً آن را برگردانيد اين احتياجي به ذكرش نيست چون اين مشمول اصل 77 است، وقتي تغيير داد يك مصوب جديد مي‏شود و طبق اصل 77 باز بايد بيايد به شورا. خوب در اين زمينه كسي سؤالي دارد؟ لطفاً اسامي را بنويسيد.
كريمي- اين جمله آخر ابهام دارد، در كجاي اين اصل است كه مصوبات مجلس بايد به تصويب شوراي نگهبان برسد تا ارزش قانوني پيدا كند و قابل اجرا باشد؟ (دكتر آيت اين را به صورت يك مؤخره نوشتند.)
نايب رئيس- اينجا يك نقطه نظري رعايت شده و آن اين است كه اين عده موظف باشند در ظرف ده روز نظر خود را اعلام كنند. اگر در طي ده روز نظر خود را اعلام نكردند، ما تعطيل نكنيم مسائل قانوني را و مسؤوليت بر عهده اين عده خواهد بود، اين است كه عبارت اين‏طور نوشته شد «در غير اين صورت» يعني اگر اينها مغاير ببينند بايد بفرستند، اگر نفرستادند به اين معني است كه مغاير نديده‏اند. (دكترآيت- يك اشكال ديگر هم هست.) يكي يكي با نوبت صحبت كنيد آقاي آيت را هم در ليست نوبت بنويسيد، آقاي سبحاني بفرماييد.
سبحاني- آيا وقتي مجلس يك امري را تصويب كرد، مادام كه شوراي نگهبان صحه نگذاشته استعمال لفظ قانون صحيح است؟
نايب رئيس- ما كه آنها را برداشتيم (سبحاني- تعبيرات هر دو قانون است.) آنها را برداشتيم.
سبحاني- بسيار خوب حال اگر به علت مفصل بودن لايحه و يا مريضي و تعطيلات و يا لزوم دقت بيشتر، شوراي نگهبان موفق به بررسي لايحه نشد واقعاً قانوني مي‏شود؟ يا بايد اينجا قيدي بياوريم كه اين صورت‏ها خارج بشود؟ دوم اين‏كه نياز ندارد بنويسيم مثل بعضي موارد كه اين اصل قابل تغيير نيست؟ يعني از آن اصول محكم باشد كه قابل تغيير نباشد؟
نايب رئيس- خير كيفيت اين اصل ممكن است عوض بشود و مثلًا ده روز را بكنند پانزده روز آن چيزي كه غير قابل تغييراست انطباق با اصل اسلام است كه نوشتيم. آقاي حسيني هاشمي بفرماييد.
حسيني هاشمي- وقتي مي‏نويسيم «در غير اين صورت» مصوبه اعتبار دارد يا قانون قابل اجرا است؟ اگر بخواهيم قراردادهاي بين المللي كه اشاره فرموديد بايد حتماً از اين كانال بگذرد.
نايب رئيس- بايد بنويسيم مصوبه قابل اجرا است يعني در اينجا هم صحيح اين است‏
                        مشروح مذاكرات قانون اساسى‏جلسه‏50-32، ص: 957
كه اين براي عمومش مصوبه باشد مثل جلوتر. آقاي پرورش (پرورش آقايان گفتند) آقاي كياوش بفرماييد.
كياوش- جمله آخر ابهام دارد «در غير اين صورت» بر مي‏گردد به مغاير بودن و يا به خود قانون، اگر پيشنهادتان صراحت داشته باشد «قوانيني كه به امضائ شوراي نگهبان نرسد قابل اجرا نيست» به صورت منفي، يا به اين صورت «با طي اين مراحل است كه قانوني قابل اجرا است» به اين ترتيب از ابهام در مي‏آيد.
نايب رئيس- به توضيحي كه خدمت دوستان دادم عنايت نفرموديد. توضيح داده شد كه ما مي‏خواهيم شوراي نگهبان اگر در طي ده روز مسامحه‏اي كرد و قانوني را بر نگردانيد مسائل معطل نماند. بنابراين خواستيم يك اجبار والزام عملي داشته باشد شوراي نگهبان بداند پس از ده روز هرگونه خلافي باشد به عهده اوست و مقيد باشد در طي ده روز نظر مخالفش را بدهد واگر نظر مخالفش را نداد خود به خود معلوم مي‏شود كه قانون قابل اجرا است.
كرمي- «در غير اين صورت» و بنا به فرمايش شما شامل دو صورت است، يكي اين‏كه مغاير نباشد و يكي اين‏كه وقتي ده روز گذشت اين قانون قابل اجرا است.
نايب رئيس- بله اگر اينها مسامحه كردند قانون قابل اجرا است تا مرحله بعدي.
حيدري- اگر آنها در ظرف ده روز جواب رد نكردند اين قانون قابل اجرا است ولو مخالف قانون اساسي و اسلام هم باشد؟
نايب رئيس- اين مسأله‏اي را كه شما مي‏فرماييد يك فرض ضعيفي است. آقاي بني صدر مي‏خواهيد صحبت كنيد؟ (بني صدر- بلي) اسمشان را بنويسيد. آقاي خزعلي بفرماييد. (خزعلي اين عبارت را عوض كنيد.) آقايان تندنويس‏ها نظرشان اين است كه آقايان بلند شوند وحرف بزنند چون آنها وظيفه دارند كه بنويسند و صدا خوب نمي‏رسد.
خزعلي- اين عبارت «ظرف حداكثر ده روز» غلط است بنويسيد «حداكثر ظرف ده روز» دوم اين‏كه در ذيل بنويسيد «اين قانون قابل اجرا است» اگر مسامحه شد يا از ساير جهات خلاف اسلام بود ما به ضرس قاطع نگوييم قابل اجرا است يك فكر ديگري بكنيم، شايد در واقع خلاف اسلام بود، اينها يا مسامحه كرده‏اند يا توجه نداشته‏اند بعد ما آنها را جريمه كنيم كه چون شما مساحمه كرديد گناه به گردن شماست، ولي اگر اين قانون غير اسلامي اجرا بشود، خوب نيست.
نايب رئيس من مثال مي‏زنم من يك تذكري بدهم، يك تصميمي را فرماندار يك شهر مي‏گيرد اصلا كاري نداريم به مجلس و دولت، فرماندار يك شهر يك تصميمي مي‏گيرد نظر چيست؟ نظر اين است مادام كه مغايرت اين تصميم با مباني اسلام ظاهر و آشكار و تأييد نشده بايد اجرا بشود، اصل اولي در تصميمات اصل اين است كه تصميم بايد قابل اجرا باشد مگر مخالفش با اسلام ثابت شود. (خزعلي- ولي در اينجا خوب است احتياط بشود ... بگوييم تا روشن نشده مخالف آن با اسلام ...) عرض بنده اين است وقتي ما نوشتيم «در غير اين صورت» معنايش اين است كه اگر يك چيزي را مجلس شوراي ملي تصويب كرده ده روز فرصت قائليم براي كنترل اين‏كه مخالف با اسلام و قانون اساسي نباشد و مي‏گوييم بعد از اين ده روز قابل اجرا است، حال اگر بعد از ده روز محرز شد كه برخلاف اسلام و قانون اساسي است بايد برايش راه حلي فكر كنيم اما اين غير از اين است كه شرط اجرا قرارداد بدهيم.
مكارم شيرازي- براي رفع نگراني آقايان نوشته شود «واگرمغاير نبينند» (يكي از
                        مشروح مذاكرات قانون اساسى‏جلسه‏50-32، ص: 958
نمايندگان- چه كسي نبيند؟)
نايب رئيس- عنايت بفرماييد اين‏كه فرقي نمي‏كند آن‏چه نظر آقايان را تأمين مي‏كند اين است كه براي راحتي كه پس ازده روز ثابت شد ...
بني صدر- فردا آمد شوراي نگهبان عوض كرد چون مسؤوليتشان اين بوده، مسامحه يعني چه؟
نايب رئيس- براي اين‏كه اين قانون، قانوني بودنش كامل باشد مي‏توان راه حلي پيش‏بيني كرد و درهمين اصول آورد اين حالت را برايش اصلي در نظر خواهيم گرفت.
كرمي- اين اصلي كه جناب‏عالي مي‏گوييد اين اصل در قوانين مصوبه مجلس، صحت است، اين در صورتي صحيح است كه نمايندگان مجلس مردمان متشرع ومتدين و آگاه به احكام اسلامي باشند اما اگر اخير، هركسي به كسي رأي داد و آمد، يك نفر عوام چه مي‏داند اين مطالب چه هست و چه نيست، اين اصل درباره او متمشي نيست.
نايب رئيس- آقاي موسوي زنجاني بفرماييد. (موسوي زنجاني- اين جمله «مصوبات قابل اجراست» خيلي ابهام دارد.) بسيار خوب، اجازه بدهيد با نوبت، آقاي آيت بفرماييد.
دكتر آيت- قسمت آخر اين اصل مبهم نوشته شده، فرض كنيم كه قانوني رفت به شوراي نگهبان و شوراي نگهبان آن را مغاير اسلام و قانون اساسي دانست برگردانيد به مجلس و مجلس دوباره نظري داد كه دوباره مغايرقانون اساسي و اسلام بود، من معتقدم آخرش را به اين نحو اصلاح بكنيم وبنويسيم «و در هر حال مصوبات مجلس وقتي قابل اجرا است كه از نظر مطابقت با اسلام و قانون اساسي به تصويب نهايي شوراي نگهبان رسيده باشد.»
نايب رئيس- حالا اگرشوراي نگهبان يك ماه طول داد چه؟
دكترآيت- شوراي نگهبان را ما نمي‏توانيم مقيد كنيم ما مي‏توانيم برايشان آيين‏نامه بنويسيم و خودشان آيين‏نامه بنويسند كه جلساتشان مرتب تشكيل بشود، وگرنه نه مجلس شورا را مي‏توانيم مقيد كنيم كه ظرف ده روز يا پانزده روز يك كاري را انجام بدهد و نه شوراي نگهبان را، چون فرض اين است كه شوراي نگهبان هم به فكر مملكت است و سوء نيت هم ندارد و ظرف حداقل مدت ممكن تصويب مي‏كند، وقت گذاشتن صحيح نيست چون بايد جلساتش مرتب تشكيل بشود و به هر حال نظرش را بدهد.
نايب رئيس- اجازه بدهيد تا من آن نقطه نظر گروه را عوض كنم، نقطه نظر گروه اين است كه ما به جميع جوانب توجه كنيم، هيچ وقت عنان كشور و دولت را به دست چند نفر نسپاريم. يك قانوني تصويب مي‏شود، كافي است كه شوراي نگهبان اين را عقب بياندازد و اين تأخير خلاف مصلحت ملّت باشد. (كرمي- تأخير انداختن با وصف عدالت مجتهد هم كه سازش ندارد.) محصور كه نيست جناب آقاي كرمي. (دكترآيت- فرض كنيد دو مجلس داريم شورا وسنا.) اجازه بدهيد عرض من تمام بشود آقاي كرمي، بنابراين اصولا اين‏كه چند نفر تحت عنوان شوراي نگهبان كمترين امكاني براي در دست داشتن عنان امور مملكت را ولو براي دو روز، سه روز، چهار روز، ده روز داشته باشند، به نظر ماها مصلحت نيامد، منتها همان‏طوري كه عرض شد آقايان يك حالتي را مي‏فرماييد كه به جاست براي اين حالت بايد اصل ديگري تنظيم بكنيم كه به راحتي هم قابل تنظيم است و آن اين است كه ... حالا يك مثالي ديگري عرض كنم خيلي بهتر، اگر شوراي نگهبان در طي ده روز نوشت كه اين قانون مخالف با اسلام و
                        مشروح مذاكرات قانون اساسى‏جلسه‏50-32، ص: 959
قانون اساسي نيست ولي بعد از بيست روز فهميد اشتباه كرده، ما براي آن هم بايد فكري بكنيم، بنابراين اين‏طورمي‏گوييم كه هميشه امكان اظهار نظر مجدد باشد اگر در نظر مجدد نفي كرد، نفي او حاكم باشد، اما آن چيزي كه اينجا مي‏خواهيد قرار بدهيد غير از اين است، شما مي‏خواهيد بگوييد قانون، قانوني نيست مگر مهر و امضاي شوراي نگهبان پايش باشد، زمان هم برايش قائل نيستيد، اين خيلي مشكل ايجاد مي‏كند، بنابراين اگرآقايان موافق باشند يك اصلي را اضافه مي‏كنم كه در هر زمان شوراي نگهبان تشخيص داد كه ...
بني صدر- زندگي مردم را نمي‏شود متزلزل كرد شما يك قانون وضع مي‏كنيد و يك حقوق و تكاليفي ايجاد مي‏كنيد يك سال بعد شوراي نگهبان مي‏گويد رأي يك سال پيش بنده اشتباه بوده و زندگي مردم هر روز متزلزل مي‏شود.
نايب رئيس- آقاي دكتر بني صدر در كشورهاي داراي پارلمان، دادگاه قانون اساسي يعني محكمه عالي قانون اساسي در مواردي كه شكايت كنند كه يك قانوني برخلاف قانون اساسي است رسيدگي واظهار نظرمي‏كند.
بني صدر- مي‏دانم، بايد فكر آن ضرر و زيانش را هم بكند.
نايب رئيس- اين رويه‏ها موجوداست.
بني صدر- بالاخره فكراين چيزها را هم مي‏كنند اين‏طور نيست كه يك نفر رفته يك كارخانه‏اي درست كرده، شما بگوييد خلاف شرع است.
نايب رئيس- اين درست است، پس بفرماييد بنويسيم اگر چنين شد ضررها را جبران كند اين اشكالي ندارد. مي‏خواستم عرض كنم كه اگر ما چنين اصلي داشته باشيم مي‏تواند نقطه‏هاي ابهام را برطرف كند. آقاي مكارم مطلبي هست؟ (مكارم- موافقم.) آقاي دكتر غفوري بفرماييد.
گلزاده غفوري- معمولًا در جايي كه در تاريخ گفته مي‏شود بايد مبدأ تاريخ مشخص باشد در مورد «حداكثر ده روز» بايد يادآوري كرد از تاريخ تصويب يا وصول يا ...
نايب رئيس- درست است «وصول» است.
گلزاده غفوري- واگر خواستيد اصل ديگري اضافه كنيد عجله نكنيد حتماً مورد بحث قرار بگيرد براي اين‏كه مشكلات تازه‏اي ايجاد مي‏كند.
نايب رئيس- بي‏شك ما آن اصل را در گروه شور مي‏كنيم. آقاي قريشي بفرماييد.
قريشي- وقتي مي‏گويند كه قانون بايد به شوراي نگهبان فرستاده شود و شوراي نگهبان بعداً به مجلس بازگرداند فرض بفرماييد مجلس حدود بيست روز زحمت كشيد و يك قانون را به تصويب رسانيد فرض بفرماييد كه شوراي نگهبان در مشهد يا قم نشسته، بفرستند آنجا بعد آنها تأييد بكنند و برگرداند چه اشكالي دارد كه ما اين‏طور بنويسيم كه اعضاي شوراي نگهبان در موقع طرح مسأله هم در مجلس باشند و جزو مجلس باشند و در آن موقع اظهار نظر بكنند كه مخالفند يا مخالف نيستند، وقتي گفتند كه مخالفيم ديگر لايحه طرح نشود حتي در موقع تصويب هم در مجلس باشند كه اظهار نظر بكنند تا در تصويب قوانين تصريح شود. (سبحاني- اصل 80 روشن كرده است.)
نايب رئيس- بسيار خوب آقاي حجتي بفرماييد.
حجتي كرماني- همان‏طوري كه صبح هم در جلسه گفتم نظر جناب آقاي طباطبائي همين‏
                        مشروح مذاكرات قانون اساسى‏جلسه‏50-32، ص: 960
بوده كه به جاي «مصوبات»، «لوايح» بگذاريم يعني لوايح بايد قبلا به نظر شوراي نگهبان برسد وانطباق يا عدم انطباقش با موازين اسلامي روشن بشود بعد در مجلس طرح بشود. من اضافه مي‏كنم اين مطلب را كه شوراي نگهبان اصلا موظف باشد در مجلس باشد، نه اين‏كه بروند در خانه‏شان بنشينند بعد همه را بفرستند آنجا.
نايب رئيس- عنايت بفرماييد به هر سه نكته توضيح مي‏دهم و اما آن نكته اول كه فرموديد لوايح اصطلاحاً لوايح ... (حجتي كرماني- طرح‏ها يا لوايح.) (آيت- پيش مي‏آورد.) پس مي‏شود مصوبات، اشكال سر چيست؟ بنابراين مصوبات اعم است و اما اين‏كه مي‏فرماييد قبل از تصويب، خوب اينها يك چيز را گفتند خلاف نيست در جريان تصويب يك گوشه‏اش تغيير كرد پس اين‏طور مي‏شود كه اينها بايد آخرين نظر را بگويند خلاف نيست مي‏شود مصوب ديگران ... (حجتي كرماني- خودشان هم به عنوان وكيل مجلس آنها نشسته‏اند و نظر مي‏دهند.) مي‏خواهيد رأي آنها يكي از آراء باشد يا رأي ممتاز باشد؟ (حجتي كرماني- رأي ممتاز اول) اول يعني چه وقت؟ (حجتي كرماني- لايحه يا طرح به مجلس بيايد يا نيايد.) آقاي حجتي چرا توجه نمي‏فرماييد به مطلب. عرض مي‏كنم لايحه‏اي را نظر دادند كه مطابق شرع است و به مجلس آمد ونمايندگان در لايحه تغييراتي دادند و در پايان باز اينها بايد روي اين تغييرات نظر بدهند يا خير؟ (حجتي كرماني- مسلماً نظر مي‏دهند.) خوب، مثل همين مي‏شود، و اما مي‏فرماييد جايشان در مجلس باشد البته نه در قم هستند نه در مشهد، شوراي نگهبان بايد همان جايي باشد كه مجلس قانون‏گذار هست.
مكارم شيرازي- در اين مورد بحث شد كه اگر اينها در داخل مجلس باشند توليد اشكال مي‏كند مگر در موارد ضرورت، چون با رأي ممتاز آنجا هستند و انعكاسي دارد كه اينها حق وتو دارند اما وقتي آنها آزاد باشند در بحث خودشان و اينها كار خودشان را بكنند، توليد اشكال نمي‏كند.
آقاي بني صدر بفرماييد. (حجتي كرماني- ... آنجا ناظر بر مذاكراتند.) آقاي حجتي خواهش مي‏كنم. آقاي بني صدر بفرماييد.
بني صدر- اين‏كه در مجلس باشند، اجباراً هم به آن تحميل مي‏شود و هم از نظر مجلس اين‏طور تلقي مي‏شود كه ما يك عده‏اي قيم در آنجا نصب كرده‏ايم كه بچه‏هاي زيادي فضولي نكنند اما اگر آزاد باشند هر وقت مايل بودند مي‏توانند بروند و هر لايحه‏اي را همه ديدند خودشان مي‏روند مي‏نويسند و هر لايحه را همه نديدند لايحه را مي‏برند پيش آنها.
نايب رئيس- آقاي روحاني بفرماييد.
دكتر روحاني- آن‏طوري كه من استنباط مي‏كنم اگر يك مصوبه مجلس را فرستادند شوراي نگهبان و در ظرف ده روز رسيدگي كرد و پاسخ نداد، از اين نظر كه مغايرت دارد اين قابل اجراست. بنابراين فرستادن جواب، تلقي مثبت است بر قبول، پس ما چرا اينجا مثبت ننويسيم؟ يعني بنويسيم كه «شوراي نگهبان موظف است در ظرف ده روز نظريه خود را اعلام دارد».
نايب رئيس- اين تكراراست آقاي روحاني، قرار شد سؤالات تكراري نكنيم اين سؤال شد و توضيح هم داده شد. آقاي طاهري خرم‏آبادي بفرماييد.
طاهري خرم‏آبادي- عرض كنم كه يك فرض ديگري هم وجود دارد كه براي آن فرض هم‏
                        مشروح مذاكرات قانون اساسى‏جلسه‏50-32، ص: 961
يك فكري بفرماييد و آن اين است كه اگر در اين ده روز شوراي نگهبان نتوانست نظر نهايي بدهد، مخصوصاً در آن قسمت جنبه‏هاي تخصصي تطبيق قانون اساسي بر آن لوايحي مثل عهدنامه‏ها و مقاوله‏نامه‏ها، براي آن فرض هم بايد فكري بشود كه ده روز بگذرد و نتوانند نظر مثبت يا منفي بدهند.
نايب رئيس- عرض شد كه براي موارد استثنايي بايد فكري بشود. (طاهري خرم‏آبادي- اين فرض هم يكي از آن موارد استثنايي است.) بسيار خوب آقاي طاهري گرگاني بفرماييد.
طاهري گرگاني- اولا نظر آقاي طباطبائي را عرض كنم، فرمودند كه درست تشريح نشد. حالا اگر بنده بتوانم تشريح بكنم. ايشان نظرشان اين بوده كه شوراي نگهبان در مقابل نمايندگان قرار نگيرند كه هر روز مرتب رد كند و همان مسأله قيم كه توضيح داده شد پيش بيايد. همراه بودن اينها نظر خود بنده اين بود كه صبح عرض كردم. همراه بودن اينها با مجلس هيچ اشكالي ندارد به علت اين‏كه اينها فقط به انطباق و عدم انطباق توجه دارند. راجع به آن‏چه در مجلس بحث مي‏شود يك نظارتي هم دارند. راجع به تعدادش هم عرض كردم شش نفر عملي نيست شش نفر فقيه جامع الشرايط ...
نايب رئيس- آن‏كه گذشت و تمام شد. آقاي فوزي بفرماييد. (فوزي- مطلبي ندارم.) آقاي دكتر قائمي بفرماييد.
دكتر قائمي- من يك مطلب خيلي جزئي دارم، درباره بررسي يك مصوبه جهت تشخيص انطباق آن با موازين اسلام يك دفعه هست كه شوراي نگهبان احساس مي‏كند كه مصوبه نارسايي‏هايي دارد يا ايهام دارد يا مطالبش شبهه‏آميز است در آن صورت مي‏فرستد به مجلس براي تجديد نظر، اما آن‏چه كه در متن است اين است كه ذكر مي‏كنم مصوبه مغاير با اسلام باشد، در چنين صورتي اين را بايد ابطال كرد، نه تجديد نظر، شوراي نگهبان بايستي كه آن مصوبه را باطل كند چون مغاير اسلام است. متن را ملاحظه بفرماييد.
نايب رئيس- بلي توضيح مي‏دهم خدمتتان چون مغايرت يك وقتي در يك گوشه است و چون در يك گوشه است، مي‏فرستند و مي‏گويند اين گوشه‏اش با قانون اساسي و يا با اسلام مغاير است اصلاحش كنيد، پس هميشه ابطال نيست گاهي هم اصلاح است. خوب صحبت‏هاي دوستان تمام شد من بار ديگر اين اصل را براي رأي‏گيري مي‏خوانم با اصلاح لفظي كه شد و براي اطمينان خاطر دوستان كه مي‏خواهند رأي بدهند اين توضيح را عرض مي‏كنم كه اين حالت‏هايي كه تشخيص آن به بعد موكول شد بعداً يكي اصلي خواهيم آورد كه اين قسمت را كاملًا تضمين كرده باشد و اين براي اين است كه جريان قانون‏گذاري كند نشود و در يك موارد استثنايي كه آن حالت پيش بيايد يك اصلي را خواهيم داشت. (يكي از نمايندگان- دنباله‏اش را بگذاريد براي بعد كه آن اصل آمد با هم بگذاريد.) آن را كه قرار شد بگذاريم در اصل ديگر هر نظر كه مي‏خواهيد بدهيد آنجا بدهيد مگر نگرانيد كه آن اصل نيايد؟
حجتي كرماني- براي ثبت در تاريخ عرض مي‏كنم الان رأي‏گيري اين غير از رأي‏گيري‏هاي قبل است براي اين‏كه يك موافق و يك مخالف نيامد صحبت كنند.
نايب رئيس- بايد يكايك براي شما توضيح بدهم بين اين آقايان كه اسم نوشته بودند كسي نبود.
حجتي كرماني- شما نظرتان اين بود كه يك مخالف و يك موافق صحبت كنند الان‏
                        مشروح مذاكرات قانون اساسى‏جلسه‏50-32، ص: 962
توضيح بدهيد.
نايب رئيس- دارم توضيح مي‏دهم شما توضيح مي‏خواهيداما گوش نمي‏دهيد بعد هم رأي سفيد مي‏دهيد. من سؤالي كه مي‏كنم اگر كسي بگويد مخالف، جلوي اسمش مي‏نويسم مخالف و بعد او صحبت كرد مي‏گوييم يك موافق هم صحبت كند وقتي آقاياني كه اسم نوشتند همه يك توضيح يا يك سؤال كوچك داشتند موارد ديگر هم پيش آمده بود چون مخالفي نيست تا موافقي صحبت نمي‏كند.
فارسي- نظر آقاي حجتي اين است كه شما وادارشان كنيد كه يكي به عنوان مخالف و يكي به عنوان موافق صحبت كنند.
نايب رئيس- بلي. (حجتي كرماني- وادار نه اعلام) اجازه بفرماييد، آقاي حجتي روزي چند بار بنده را محاكمه مي‏كنند اصل 78 را قرائت مي‏كنم.
اصل 78 (اصل نود و چهارم)- كليه مصوبات مجلس شوراي ملي بايد به شوراي نگهبان فرستاده شود شوراي نگهبان موظف است آن را حداكثر ده روز از تاريخ وصول از نظر انطباق بر موازين اسلام وقانون اساسي مورد بررسي قرار دهد و چنان‏چه آن را مغاير ببيند براي تجديد نظر به مجلس بازگرداند. در غير اين صورت مصوبه قابل اجرا است.
 (اخذ راي و شمارش آن به عمل آمد و نتيجه به شرح زير اعلام شد)
نايب رئيس- عده حاضر هنگام اخذ رأي شصت و چهار نفر، شماره كل آراء شصت و سه رأي گويا يك نفر در اثناءاخذ رأي وارد جلسه شده است آراء موافق چهل وهشت رأي، مخالف شش رأي، آراء ممتنع نه راي تصويب شد، تكبير. (حضار سه مرتبه تكبيرگفتند)
4- طرح و تصويب اصل 80 (اصل نود و ششم)
نايب رئيس- از گروه مي‏خواهم يك اصلي را براي اين موارد استثنايي با در نظر گرفتن همه جوانبش تهيه بكند.
تهراني- اگر اجازه مي‏فرماييد آن اصلي را كه مي‏خواهيد مطرح كنيد و شماره آن 79 است شماره آن به 80 تبديل بشود.
نايب رئيس- آقاي تهراني، پيشنهاد خوبي است چون جاي آن اصل كه مورد نظر آقايان هست باقي مي‏ماند. آقاي رباني املشي بفرماييد.
رباني املشي- يك اصلى را صبح عده زيادي امضاء كردند و فرستاديم خدمتتان كه راجع به شوراي نگهبان بود.
نايب رئيس- آن را هم رسيدگي مي‏كنيم. (تهراني- نظير همين است اگر آن را با اين يكي كنيد بهتر است.) اصل 80 طرح است كه مي‏خوانم:
اصل 80- تشخيص عدم مغاير مصبات مجلس شوراي ملي با احكام اسلام با اكثريت مجتهدين شوراي نگهبان و تشخيص عدم تعارض آنها با قانون اساسي بر عهده اكثريت همه اعضاء شوراي نگهبان است.
انواري- اين اكثريت بر چه ملاك است زيرا ممكن است چهار نفر از مجتهدين بگويند مغاير با احكام اسلام است و دو نفر بگويند موافق است و آن دو نفر بر اين چهار نفر اعلم باشند.
                        مشروح مذاكرات قانون اساسى‏جلسه‏50-32، ص: 963
نايب رئيس- آن شش نفر را طوري انتخاب مي‏كنيم كه ديگر دعواي اعلميت نداشته باشند. آقاي طاهري خرم آبادي بفرماييد.
طاهري خرم آبادي- در هيچ يك از اصول منعكس نشده است كه هر قانوني تا از طرف شوراي نگهبان تاييد نشود قابل اجرا نيست يعني ملت بايد بدانند كه اين قانون را شوراي نگهبان تأييد كرده است تا از آن تبعيت كنند.
نايب رئيس- آقاي طاهري آن ذيلي كه راجع به آن بحث كرديم راجع به همين مطلب بود.
طاهري خرم‏آبادي- آن ذيل راجع به اين بود كه اگر آن قانون را ظرف ده روز برنگرداندند قانون قابل اجراست از آن طرفش را من مي‏گويم.
نايب رئيس- حالا مي‏خواهيم بگوييم اين را نمي‏خواهد. آقاي فوزي بفرماييد.
فوزي- ميزان تشخيص تغاير يا عدم تغاير قوانين مصوبه با احكام اسلامي چيست؟ براي اين‏كه احكام فقها مختلف است يك وقت ممكن است مجلس شوراي ملي يك قانوني تصويب بكند كه مطابق آن منظور باشد و اكثراً هم اين‏طور است مثلًا در ارث بردن زوجه از ماترك زوج يا موارد ديگر، حالا اگر اكثريت يا همه مجتهدين فقهاي نگهبان مبنايشان بر مبناي مفهوم مخالف بود و آن قانوني را كه در مجلس شوراي ملي تصويب شده است موافق با قانون اسلامي دانستند آن وقت تكليف چيست؟
نايب رئيس- كاري ندارد اگر يك مرجع تقليدي يا يك فقيهي در رساله‏اش يك فتوايي برخلاف قول مشهور بنويسد مگر نمي‏گوييد عمل به فتواي او مجزي است براي اين‏كه در فتواي هر كس اين امكان وجود دارد. (فوزي- ميزان مبنا خودشان است؟) ميزان فتواي خودشان هست والا كه مجتهد نمي‏گفتيم مجتهد هستند و فتوايشان مجزي است آقاي قرشي بفرماييد.
قرشي- اين مسأله كه اينجا مي‏گوييم «با اكثريت مجتهدين شوراي نگهبان و تشخيص عدم تعارض آنها با قانون اساسي بر عهده اكثريت همه اعضاي شوراي نگهبان است» از اين اين‏طور فهميده مي‏شود كه آن شش نفر يا هشت نفر حقوق‏دان كاملا از اسلام بي‏خبر هستند. راجع به آن جريان نوشته شده با اكثريت مجتهدين و راجع به اين جريان نوشته شده با اكثريت همه. به عقيده من اگر طوري نوشته بشود كه اين تبعيض برداشته شود بهتر است.
نايب رئيس- يعني دوتا شوراي نگهبان باشد؟
قرشي- خير فقط اين‏طور باشد كه تشخيص مطابقت يا عدم مطابقت با اكثريت شواي نگهبان باشد.
نايب رئيس- آن وقت بايد عددها را طوري بكنيد كه حتماً يك فقيه در آنجا باشد والا ممكن است يك فقيه هم در آن نباشد. آقاي قرشي اينها روشن است زيرا بحث اين مطالب علي القاعده شده است. آقاي مكارم سؤالي هست؟
مكارم شيرازي- در بالا «فقها» نوشته شده و در اينجا نوشته شده «مجتهدين» و در گروه هم راجع به اين بحث شد. خواهش مي‏كنم اين را هماهنگ كنيد.
نايب رئيس- معلوم است كه بايد بشود فقها و بحثي هم ندارد بنابراين سؤالي نيست؟
تهراني- ايشان مي‏گويند آنجايي كه مساوي در مي‏آيد آن طرفي كه رأي رئيس هست مقدم و در ذيل تطبيق شود.
نايب رئيس- اين مطلب در آيين‏نامه مشخص مي‏شود در آيين‏نامه مي‏گويند اكثريت‏
                        مشروح مذاكرات قانون اساسى‏جلسه‏50-32، ص: 964
چگونه باشد و معمولًا بايد آيين‏نامه آن را روشن بكند بنابراين اصل را براي راي‏گيري مي‏خوانم:
اصل 80 (اصل نود و ششم)- تشخيص عدم مغايرت مصوبات مجلس شوراي ملي با احكام اسلام با اكثريت فقهاي شوراي نگهبان و تشخيص عدم تعارض آنها با قانون اساسي بر عهده اكثريت همه اعضاي شوراي نگهبان است.
 (اخذ رأي به عمل آمد ونتيجه آن به شرح ذيل اعلام شد)
نايب رئيس- حاضران در جلسه شصت و چهار نفر، شماره كل آراء شصت و چهار رأي، آراء موافق پنجاه وهشت رأي، آراء مخالف دو رأي، آراء ممتنع چهار رأي، تصويب شد، تكبير (حضار سه مرتبه تكبير گفتند)
5- طرح و تصويب اصل 81 (اصل نود و هفتم)
نايب رئيس- اصل 81 قرائت مي‏شود.
اصل 81- به مظور تسريع در كار، اعضاي شوراي نگهبان مي‏توانند هنگام مذاكره درباره لايحه يا طرح قانوني در مجلس حاضر شوند و مذاكرات را استماع كنند، اما وقتي طرح يا لايحه فوري در دستور كار مجلس قرار گيرد، اعضاي شوراي نگهبان بايد در مجلس حاضر شوند و نظر خود را اظهار نمايند.
نايب رئيس- سؤالي نيست؟ (تهراني- اين هم صحبت ندارد.) آقاي رحماني فرمايشي داريد؟
رحماني- بعد از «مذاكرت را استماع كنند» بايد اضافه شود «و نظر خود را بدهند».
نايب رئيس- آقاي دكتر آيت.
دكتر آيت- قسمت آخرش مبهم است يعني معلوم نيست كه در همان مجلس بايد نظر خودشان را بدهند يا خارج از مجلس.
نايب رئيس- مطلق بگذاريم راحت‏تراست ولي وقتي فوريت دارد نگاه مي‏كنند كه متناسب با فوريت چه هست و نظر مي‏دهند. آقاي بشارت بفرماييد.
بشارت- اين‏كه نوشته شده است اعضاي شوراي نگهبان باسد در مجلش حاضر شوند حالا شايد نيامدند آيا آن ده روز قبلي به قوت خود باقي هست يا نه؟
نايب رئيس- ما مي‏گوييم موظفند كه بيايند وظيفه برايشان تعيين مي‏كنيم كه بايد بيايند اگر ندارد، بايد بيايند مثل اين مي‏ماند كه بگويند نمايندگان نيامده‏اند، خوب وظيفه‏شان هست كه بيايند. حالا يكبار ديگر مي‏خوانم و اعلام رأي‏گيري مي‏كنم:
اصل 81 (اصل نود و هفتم)- به منظور تسريع در كار، اعضاي شوراي نگهبان مي‏توانند هنگام مذاكره درباره لايحه يا طرح قانوني در مجلس حاضر شوند و مذاكرات را استماع كنند، اما وقتي طرح يا لايحه فوري در دستور كار مجلس قرار گيرد، اعضاي شوراي نگهبان بايد در مجلس حاضر شوند و نظر خود را اظهارنمايند.
 (اخذ راي به عمل آمد ونتيجه آن به شرح زير اعلام شد)
نايب رئيس- حاضران در جلسه شصت و دو نفر، تعداد كل آراء شصت و دو راي، آراءموافق شصت و دو راي، آراءمخالف يك راي، آرا ممتنع سه راي، تصويب شد، تكبير
 (حضار سه مرتبه تكبير گفتند)
                        مشروح مذاكرات قانون اساسى‏جلسه‏50-32، ص: 965
6- طرح اصل 82
نايب رئيس- اصل 82 مطرح است كه مي‏خوانم:
اصل 82- شوراي نگهبان نظارت بر انتخاب رئيس جمهور و مراجعه به آراء عمومي (رفراندوم) را نيز بر عهده دارد.
درخواست مراجعه به آراء عمومي بايد از طرف رئيس جمهور يا دو سوم از نمايندگان مجلس شوراي ملي باشد و براي اجرا به شوراي نگهبان تسليم شود.
نايب رئيس- آقاي سبحاني بفرماييد. (سبحاني- راجع به اين توضيح بدهيد.) توضيحش اين است كه ما مسأله‏اي داريم به عنوان همه‏پرسي ومراجعه به آراء عمومي و همچنين انتخاب رئيس جمهور كه چيزي است شبيه همه‏پرسي و چون انتخاب به وسيله عموم ملت و به طور مستقيم است در اين موارد خواسته شده كه نظارت بر اين قسمت صرفاً در اختيار دولت يا رئيس جمهوري قبلي نباشد بلكه يك مقام مقننه‏اي يعني يك مقامي كه دور از مسائل اجرايي و دور از حب و بغض‏هايي است كه در اجرا پيدا مي‏شود او هم بر اين قسمت نظارت كند براي اين‏كه اين مقام مشخص بشود در مطالعات قبلي به اين نتيجه رسيديم كه مناسب‏ترين آن همين شوراي نگهبان است البته حالا كه مسأله رهبر و شوراي رهبري مطرح مي‏شود ممكن است به نظر برسد خوب است كه از وظايف او باشد ولي به نظر ما همين حالا هم بهتر اين است كه اين كار از دايره كار رهبر و وظايف رهبري كنار باشد مسأله تنها نظارت است براي اين‏كه در هر زمان رهبر و شوراي رهبري خوب است كه از كارهايي كه مي‏شود به عهده ديگران گذاشت، فارغ باشند و واقعاً تنها مسؤوليت كارهايي را داشته باشند كه جز از آنها نمي‏توان انتظار داشت. (يزدي- چون فقهاي شوراي نگهبان از طرف رهبر انتخاب مي‏شوند در حقيقت ...) بلي منظور من هم اين است كه چرا مستقيماً نيست اين توضيحي است كه درباره اين اصل خدمت دوستان داده شد حالا مي‏پرسيم ببينيم از دوستان ما چه كسي سؤال دارد و چه كسي موافق و چه كسي مخالف است و كارمان را ادامه مي‏دهيم. آقاي رحماني بفرماييد.
رحماني- در اول اصل نوشته شده «شوراي نگهبان نظارت بر انتخاب رئيس جمهور و مراجعه به آراء عمومي» و بعد در آخر نوشته شده است «براي اجرا به شوراي نگهبان تسليم مي‏شود» اين موهم اين است كه شوراي نگهبان در اينجا نقش قوه مجريه را ايفا مي‏كند مي‏خواستم صريح‏تر از اين نوشته شود كه معلوم باشد كه مي‏تواند نظارت كند و اجرا را به عهده ديگران بگذارد يا اين‏كه مي‏فرماييد اينجا تخصيص خورده است و اجرا با شوراي نگهبان است يا موهم است با صريح‏تر باشد.
رباني شيرازي- اول بايد توضيح داده شود كه مراد كدام است اجرا است يا نظارت است.
نايب رئيس- نظارت است.
رحماني- اجرا به عهده كيست اين هم بايد معلوم باشد والا ابهام دارد.
نايب رئيس- در حقيقت آقاي رحماني سؤالي را مي‏فرمايند كه ناچاريم مسأله را از هم باز كنيم سؤال اين است كه تقاضاي برگذاري رفراندوم و همه‏پرسي براي اجرا آيا بايد به شوراي نگهبان يا رئيس جمهور و يا به دولت داده شود چون آن چيزي كه در دو سطر اول داشتيم راجع به نظارت اينها بود كه كاملًا مفهوم بود مجري هم كه مسلماً دولت است يعني كارهاي‏
                        مشروح مذاكرات قانون اساسى‏جلسه‏50-32، ص: 966
اجرايي همه‏پرسي كه خيلي وسيع است و همان‏طور كه در اين تجربه‏اي كه داشتيم ملاحظه فرموديد بنابراين در اين‏كه مجري دستگاه دولت است بحثي نيست. شوراي نگهبان هم كه نمي‏تواند مستقيماً دستوري به دستگاه اجرايي بدهد بنابراين اجرا بايد بر عهده رئيس جمهور يا دولت باشد از طرف ديگر ما اين‏طور مي‏توانيم بگوييم كه اگر تقاضاي همه‏پرسي را خود رئيس جمهور كرده است ما اينجا گفته‏ايم خود رئيس جمهور حتي اگر تقاضاي همه‏پرسي دارد بايد به شوراي نگهبان بفرستد يعني شوراي نگهبان بايد تأييد كند كه تقاضاي رئيس جمهور به جا است. (دكترآيت- چنين چيزي را ننوشته است.) بنده حالا دارم بيان مي‏كنم بعد سراغ عبارتش مي‏روم وهمچنين اگر دو سوم نمايندگان همچنين تقاضايي دارند وقتي كه مي‏گوييم بايد به اينجا بفرستند اگر اينها صرفاً مجري بودند صحيح بود كه بگوييم براي اجرا والا اگر منظور اين است كه تقاضاي رفراندوم دو سوم نمايندگان را باز اينها تأييد كنند كه به جا است اگر اين‏طور باشد بنده فكر مي‏كنم (تهراني- براي تأييد و اجرا) فقط مي‏شود براي تأييد (دكترآيت- براي جلب موافقت) (بني صدر- اينجا هم مثل انجمن نظار مي‏شود) (مكارم شيرازي- يك نقش ديگري هم دارد) خوب اين نقش را مي‏خواهند به او بدهند. (بني صدر- نقش انجمن نظار را دارد.) پس آن دو سطر زياد است. (كرمي- اين مطالب اينجا زياد كشش دارد.) (بني صدر- آن دو سطر آخر بايد بيايد سر جاي خودش) اگر اين‏طور باشد دو سطر آخر زياد است اگر ما براي شوراي نگهبان حق اظهار نظر در به مورد بودن يا نبودن تقاضاي همه‏پرسي را كه از طرف رئيس جمهور يا دو سوم نمايندگان مي‏رسد مي‏خواهيم بدهيم بايد در اينجا قيد كنيم و اگر نخواهيم چنين حقي بدهيم آن دو سطرآخر زياد است، آقاي دكتر باهنر بفرماييد.
دكتربا هنر- اين حق را بايد بدهيم براي اين‏كه آنها پاسدار قانون اساسي هستند و خودشان بايد نظر بدهند كه آيا صحيح است در آن دخالت بشود يا صحيح نيست كه در آن دخالت بشود.
نايب رئيس- رفراندوم هميشه لازم نيست كه درباره قانون اساسي باشد گاهي اوقات يك مسأله‏اي هست ملاحظه كنيم در اتريش چندي قبل اين مسأله پيش آمد كه آيا رآكتور اتمي‏كه در مرز اتريش وچكسلواكي ساخته شده بودند حتي بعد از اين‏كه ساختمانش تمام شده بود (و شاه هم وعده داده بود كه تفاله‏هاي اتمي را بگيرد و در كوير اينجا دفن كند و آنها را از شر اشعه و تابش‏هاي مضر اين تفاله‏هاي مصون نگه دارد با تمام احوالي كه اين قول را داده بود) بالاخره ملت درباره اين‏كه آيا اين تصميم دولت به جا است يا نه اختلاف نظر پيدا كردند و چون مسأله مهم بود با اين‏كه دولت، دولتي بود كه اكثريت داشت و قانوني بود چون مسأله مهم بود نيامد از مجلس رأي اعتماد بگيرد مثل اين چيزي كه ما پيش‏بيني كرديم گفت از ملت بايد در اين باره رأي بگيرند مسأله را به رفراندوم گذاشتند ونتيجه مثبت هم نبود ودر نتيجه رآكتور ساخته شده و آماده بي‏استفاده فعلًا سر جاي خودش قرار دارد خوب اين ربطي به قانون اساسي ندارد.
رباني املشي- رفراندوم ولو مربوط به قانون اساسي نباشد ولي اين جهت بايد بررسي شود كه اين رفراندوم مطابق قانون اساسي هست مخالفي دارد يا ندارد و با شرع مخالفتي دارد يا ندارد بايد بررسي شود.
تهراني- بنويسيد براي تأييد و اجرا.
                        مشروح مذاكرات قانون اساسى‏جلسه‏50-32، ص: 967
مكارم شيرازي- اين نكته را اشاره كنيد كه آيا رفراندوم مطابق قانون اساسي هست؟
سبحاني- بايد يك اصلي را اضافه كرد كه موارد تجويز رفراندوم كجا است چون تشخيص اين كه آيا اينجا رفراندوم جايز است يا نيست با شوراي نگهبان است كه اين اصل مي‏شود و يك اصل ديگري هم بايد نوشت كه شوراي نگهبان حق نظارت در چه مواردي را دارد و اين دو مطلب را نبايد مخلوط كرد.
نايب رئيس- اجازه مي‏دهيد بنده يك مسأله‏اي را عرض كنم فقط يك توضيح مي‏دهم و آن وقت يك مسأله‏اي در اينجا هست كه توجه به آن لازم است و آن اين است كه شيوه قانون‏گذاري تا اينجا مجلسي بود. ما الان مي‏خواهيم بگوييم در مواردي از آن شيوه به يك شيوه ديگر كه رفراندوم باشد عدول شود. بنابراين چندان نابجا به نظر نمي‏رسد چون ما كه نمي‏خواهيم بگوييم همه جا حق رفراندوم هست بنابراين اظهار درباره اين استثنايي كه به شيوه قانون‏گذاري مي‏خورد بالاخره از حقوق يك كسي بايد باشد و مناسب‏ترين آن همين شوراي نگهبان است. آقاي دكتر آيت بفرماييد.
دكترآيت- در مورد اين اصل دو قسمت است. قسمت اول به انتخاب رئيس جمهور و مراجعه به آراء عمومي را به عهده شوراي نگهبان گذاشته وبه جا هم هست، اما يكي از اشكالات ما هميشه انتخابات خود مجلس بوده است كه زير نظر قوه مجريه بوده و مداخله مي‏كرده است من معتقدم يا آن هم زير نظر شوراي نگهبان يا ديوان عالي كشور باشد يا مرجع ديگري كه قوه مجريه نباشد و تكليف آن را همين جا بتوانيم تعيين كنيم.
حجتي كرماني- اگر مجلس شوراي ملي باشد چه اشكالي دارد؟ چون شوراي نگهبان هم بالاي سر مجلس شوراي ملي هست.
دكترآيت- من يك مطلب ديگر را مي‏گويم من نظارت بر انتخابات مجلس شوراي ملي را مي‏گويم در قسمت دوم مراجعه به آراء عمومي را يا ازطرف رئيس جمهور يا دو سوم از نمايندگان مجاز دانسته است كه من معتقدم كه والا كه موارد رفراندوم حتماً بايد در قانون اساسي پيش‏بيني شود كه در چه مواردي مي‏شود رفراندوم كرد كه اين هم در دنيا به طرق مختلف است. بعضي اوقات حتي قانون را كه مجلس تصويب كرده است به رفراندوم مي‏گذارند. چنان‏چه در ايتاليا مسأله طلاق كه مسأله مهمي بود با وجود تجويز مجلس، به رأي مردم گذاشتند. به خصوص كه ما قبلا دو رفراندوم داشته‏ايم، يكي در سال 1332 يكي در سال 1341 هيچ كدام در قانون اساسي پيش‏بيني نشده بود و همان موقع سر و صدا ايجاد كرد به هر صورت بايد موارد رفراندوم بايد حتماً تعيين شود و بعد هم موافقت شوراي نگهبان و حتي به نظر من موافقت شوراي رهبري هم لازم است. چون مواردي را بعضي اوقات بر رفراندوم مراجعه مي‏كنند كه با مانع مجلس شوراي ملي رو به رو مي‏شوند و مي‏خواهند از بالاي سر مجلس شوراي ملي كارشان را انجام بدهند. اين است كه پيشنهاد مي‏كنم اين قسمت اخيراً فعلا حذف شود و در جايي كه آورده مي‏شود در آنجا به هر حال موارد رفراندوم پيش‏بيني بشود در قسمت اول هم معتقدم انتخابات مجلس شوراي ملي هم اضافه شود.
اشراقي- موارد رفراندوم را نمي‏شود تعيين كرد، چون رفراندوم درمواردي است كه پيشامدي مي‏كند و مشخص نيست كه انسان آن را تعيين كند.
دكتر آيت- خير مي‏شود تعيين كرد و در همه قوانين دنيا هم تعيين مي‏كنند كه رفراندوم‏
                        مشروح مذاكرات قانون اساسى‏جلسه‏50-32، ص: 968
در چه مواردي است.
نايب رئيس- آقاي موسوي تبريزي بفرماييد.
موسوي تبريزي- شوراي نگهبان هم مطابق قانون اساسي بايد بر اجراي اين شيوه قانون‏گذاري نظارت داشته باشد.
نايب رئيس- دوستاني كه سؤال دارند بفرمايند، چون الان دوستان موافق و مخالف صحبت مي‏كنند. آقاي بشارت بفرماييد.
بشارت- الان مطلبي آقاي دكترآيت فرمودند ولي شوراي رهبري بايد تقاضاي رفراندوم كند و يا ملت كه توسط نمايندگانشان در مجلس اين را مي‏كنند. رئيس جمهور هماهنگ‏كننده است و لزومي ندارد كه تقاضاي رفراندوم كند.
نايب رئيس- بسيار خوب. آقار رشيديان بفرماييد.
رشيديان- من يك متني را نوشته‏ام كه شوراي ملي هم زير نظر شوراي نگهبان باشد «شوراي نگهبان نظارت بر انتخاب رئيس جمهور و انتخاب شوراي ملي و مراجعه به آراء عمومي و اجراي آن را بر عهده دارد و مي‏تواند پيشنهاد رفراندوم از طرف مجلس شوراي ملي و رياست جمهوري را تأييد يا رد نمايد».
نايب رئيس- آقاي عرب بفرماييد.
عرب- سؤال بنده اين است كه نظارت بر انتخاب رئيس جمهور و مراجعه به آراءعمومي به عهده شوراي نگهبان است به درخواست رئيس جمهور يا دو سوم نمايندگان مجلس شوراي ملي اگر اينها اگر اينها درخواست نكردند كه آيا وظيفه شوراي نگهبان است كه مستقيماً نظارت بكند؟
نايب رئيس- «نظارت» خير «اجرا» در سطر اول «نظارت» است و در ذيل اصل نه «نظارت» مي‏توانيم بنويسيم نه «اجرا» بلكه «تأييد» بنويسيم، زيرا همان‏طوري كه به ذهن شما رسيده است نظارت معني ندارد و در دو سطر آخر «نظارت» نمي‏تواند باشد و اينجا هم «نظارت» نداريم. (عرب- در سطر بالا «نظارت» نوشته‏ايد.) در سطر اول درخواست نمي‏خواهد، چون نوشته‏ايم شوراي نگهبان اين نظارت را بر عهده دارد و آنها نمي‏توانند از شوراي نگهبان بخواهند يا نخواهند ولي اين كه در ذيل اصل نوشته‏ايم، درخواست رئيس جمهور يا دو سوم نمايندگان مجلس شوراي ملي براي مراجعه به آراء عمومي است نه درخواست نظارت.
عرب- همين مورد براي من مبهم بود كه اگر آنها هم نخواهند شوراي نگهبان مي‏تواند نظارت كند.
نايب رئيس- آقاي فاتحي شما سؤالي داريد؟
فاتحي- وظيفه‏اي كه براي شوراي نگهبان قبلا تعيين شد آيا در اين اصل مي‏خواهيد وظيفه اضافه‏تري براي آن قرار بدهيد؟
نايب رئيس- بلي اين يك وظيفه جديد است. (فاتحي- اين وظيفه جديد اگر به عهده رهبر يا شوراي رهبري باشد ...) اين مورد قبلا گفته شده است آقاي مكارم مطلبي نيست؟
مكارم شيرازي- من سه سؤال كوتاه دارم. اولا اين ذيل چه تناسبي با اين بحث دارد؟ شما مي‏خواهيد احكام رفراندوم را بيان كنيد كه آن اصل مستقل مي‏خواهد، دراصل ششم، نوشته‏ايم «انتخاب رئيس جمهور و نمايندگان مجلس شوراي ملي و اعضا شورا و نظاير اينها .. يا از راه همه‏پرسي در مواردي كه در اصول ديگر اين قانون معين شد ...» مسائل رفراندوم را
                        مشروح مذاكرات قانون اساسى‏جلسه‏50-32، ص: 969
گفته‏ايم در اصول اين قانون خواهد آمد شما حقوق شوراي نگهبان را مي‏خواهيد بگوييد بنابراين جاي بحث رفراندوم در اينجا نيست.
نايب رئيس- شما پيشنهاد مي‏كنيد كه اين دو سطر حذف شود؟ (دكتر قائمي- در رابطه با شوراي نگهبان است.)
مكارم شيرازي- بلي اگر اين قسمت حذف شود سؤال من ديگر باقي نمي‏ماند. سؤال ديگرم اين است كه رئيس جمهور و مجلس ذكر شده است آيا اگر شوراي رهبري را قرار بدهيم آن هم مي‏تواند تقاضاي رفراندوم بكند؟ و سؤال سوم اين است كه ما سابقاً يك اصل داشتيم كه تمام قوانين به نظر شوراي نگهبان برسد، حتي قوانيني كه از مجلس نگذشته است يعني اگر قانون هم در رفراندوم تصويب شود باز هم بايد به نظر شوراي نگهبان برسد كه آيا خلاف شرع هست يا نيست و اين مورد در اصل منعكس نشده است.
نايب رئيس- آقاي كياوش بفرماييد.
كياوش- رئيس جمهور را چه كسي كانديدا مي‏كند؟ اگر شوراي نگهبان كانديدا مي‏كند پس نظارت در آنجا به معني موافقت و يا مخالفت معني ندارد.
نايب رئيس- شوراي نگهبان هيچ وقت نمي‏تواند كانديدا تعيين كند. آقاي قرشي بفرماييد.
قرشي- اشكال من همان بود كه آقاي رحماني فرمودند و سؤالي هم داشتم كه آقاي مكارم فرمودند.
نايب رئيس- آقاي رباني املشي.
رباني املشي- من دو مطلب دارم يكي اين‏كه شوراي نگهبان نظارت بر انتخاب رئيس جمهور و مراجعه به آراء عمومي (رفراندوم) را بر عهده دارد. تا موقعي كه اين قانون تصويب نشده اگر بخواهيم رئيس جمهور انتخاب بكنيم و يا رفراندوم بكنيم بدون نظارت شوراي نگهبان هم امكان‏پذير است ولي اگر قانون اساسي تصويب شد و ما بخواهيم رئيس جمهور انتخاب بكنيم بايد اول شوراي نگهبان داشته باشيم كه بر انتخاب رئيس جمهور نظارت كند، مگر اين‏كه قيدا كنيم «مگر انتخاب اول رئيس جمهور».
نايب رئيس- اين مورد را نبايد در اين اصل بنويسيم، بلكه اين قيد را بايد در انتخابات رئيس جمهور بنويسيم چون كه اينجا نوشته‏ايم «شوراي نگهبان نظارت دارد» يعني وقتي به وجود آمد و قبل از اين‏كه به وجود بيايد كه چيزي را نمي‏رساند. اما در آنجا بايد بنويسيم كه انتخاب رئيس جمهور زير نظر شوراي نگهبان است مگر نوبت اول كه شوراي نگهبان وجود ندارد. (مكارم شيرازي- چه مانعي دارد كه زودتر بنويسيم؟) نمي‏شود چون نوشته شده است حقوق‏دان‏هاي شوراي نگهبان را بايد مجلس انتخاب كند. آقاي رباني املشي بفرماييد.
رباني املشي- مطلب دومي است كه بعضي از آقايان معتقدند ذيل اين اصل بايد حذف شود صحيح نيست زيرا وقتي كه رفراندوم انجام گرفت همان‏طوري كه شوراي نگهبان بايد درباره مصوبات مجلس شوراي ملي نظر بدهد.
نايب رئيس- اين مطلب گفته شده است.
رباني املشي- خير مطلب ديگري مي‏خواهم عرض كنم خوب است كه اين‏طور نوشته شود در خواست مراجعه به آراءعمومي بايد براي احضار عدم مخالفت رفراندوم با موازين اسلام و قانون‏
                        مشروح مذاكرات قانون اساسى‏جلسه‏50-32، ص: 970
اساسي قبلا به شوراي نگهبان فرستاده شود.
نايب رئيس- بلي مي‏شود به يك شكلي نوشت. آقاي سبحاني بفرماييد.
سبحاني- به نظر بنده اين اصل با شوراي نگهبان تناسبي ندارد. شوراي نگهبان كارشناسان احكام اسلامي يا كارشناسان تطبيق قوانين مصوب با قانون اساسي هستند كه آيا تطبيق مي‏كند يا نمي‏كند و آدمي كه مغزش، عقلش، فكرش كارشناس تطابق وصوب مجلس شوراي ملي با قانون اساسي است گماردن اين افراد بر اين‏كه بر انتخاب رئيس جمهور و يا بر رفراندوم نظارت كنند كه تقلب نشود، آيا اين كار از اينها بر مي‏آيد كه بر دوششان مي‏گذاريم يا بايد فكر ديگري كرد. من فكر مي‏كنم اين از شوراي نگهبان بر نمي‏آيد.
نايب رئيس- آقاي حسيني هاشمي بفرماييد.
حسيني هاشمي- پيشنهاد من اين است كه اين اصل را به كميسيون برگردانيم وتكميلش كنيم زيرا اصلي كه مي‏خواهد عمل نظارت بر كيفيت اجراي همه‏پرسي ها و انتخابات ولو بالواسطه با يك هيأت نظار سراسري انجام بدهد بسيار مهم است و عملي كه بايد طبق اين اصل انجام بدهد بايد مخالف با مباني قانون اساسي كه در كليات ذكر شده نباشد و هرگونه تغييري در قانون اساسي بايد سازگار با اين مباني باشد.
نايب رئيس- اصولا پيداست كه در مورد اين اصل نكات متعددي وجود دارد كه بايد با بحث كامل‏تر در جلسه مشترك گروه‏ها مجدداً تنظيم شود زيرا اين اصل در گروه مشترك مورد بررسي قرار نگرفته است بنابراين رسيدگي به اين اصل را موكول به بعد از رسيدگي مشترك مي‏كنم و دوستاني كه نوبت گرفته‏اند ان شاء الله در گروه مشترك نظر خواهند داد. (رباني املشي- اين اصل سر راست است.) خير سر راست نيست نكات مبهمي وجود دارد و همچنين در جلسه گروه مشترك هم رويش بحث نشده است. (رباني املشي- اصول قبلي هم در جلسه گروه مشترك بحث نشده بود.) خوب آن اصل روشن بود ولي اين اصل روشن نيست، بنابراين طبيعي است كه ما اين اصل را به گروه مشترك برگردانيم.
7- طرح و تصويب اصل 83 (اصل نود و دوم)
نايب رئيس- اصل 83 را قرائت مي‏كنم:
اصل 83- اعضاي شوراي نگهبان براي مدت شش سال انتخاب مي‏شوند، ولي در نخستين دوره پس از گذشتن سه سال، نيمي از اعضاي هر گروه به قيد قرعه تغيير مي‏يابند و اعضاي تازه‏اي به جاي آنها انتخاب مي‏شوند. اجازه بفرماييد توضيحي خدمت دوستان بدهم، چون معلوم مي‏شود كه روي اين اصل بحث نشده است. (نمايندگان- بحث شده است.) بسيار خوب. آقاي دكتر نوربخش مطلبي داريد؟ (دكتر نوربخش- به عنوان مخالف مي‏خواهم صحبت كنم.) بسيار خوب، آقاي رحماني. (رحماني- من سؤال دارم.) بفرماييد.
رحماني- شش سال چه خصوصيتي دارد؟ بعد از سه سال چه خصوصيتي هست؟ چيزي كه مربوط به يك دوره چهار ساله باشد، مناسب اين است كه با همان دوره چهار ساله پايان پيدا كند.
نايب رئيس- معلوم شد كه توضيح لازم بوده است.
                        مشروح مذاكرات قانون اساسى‏جلسه‏50-32، ص: 971
يزدي- به سؤال ايشان صبح در جلسه گروه مشترك پاسخ داده شد.
نايب رئيس- اجازه بفرماييد، اگر سؤال در جلسه مطرح نكرده بودند و بلاجواب مي‏ماند اشكالي نداشت ولي حالا كه مطرح كرده‏اند براي شنوندگان جوابش روشن مي‏شود. ما مي‏خواهيم شوراي نگهبان حالت تداومي داشته باشد كه هميشه كشور و جمهوري اسلامي داراي شوراي نگهبان و قانون اساسي باشد و هيچ فترتي پيش نيايد، و ضمناً حالتي داشته باشد كه صاحب‏نظران جديدي در مقطع معين بيايند و با صاحب‏نظران قبلي برخورد فكري داشته باشند تا آن مهارت و حضوري كه افراد در طول اين اقدام پيدا مي‏كنند به آنهايي كه بعد مي‏آيند منتقل شود و چنان نباشد كه يك دوره‏اي كه مي‏آيند در اين قسمت كم تجربه باشند. (رحماني- معارض است.) اجازه بفرماييد كه من عرضم تمام بشود بعد مطلبتان را بفرماييد. شما مي‏خواهيد به عنوان مخالف صحبت كنيد چون سؤال يعني اين‏كه مسأله‏اي مبهم است و من توضيح مي‏دهم كه روشن شود، ولي اگر مخالفيد بفرماييد كه به عنوان مخالف تشريف بياوريد و صحبت كنيد. آقاي بشارت سؤالي داريد؟ (بشارت- اگر توضيحتان را ادامه بدهيد من هم قانع خواهم شد.) بنابراين منظور اين است كه فقط در نوبت اول نيمي از اينها، پس از گذشت سه سال اول اجباراً به قيد قرعه خارج مي‏شوند و چون بعد كه قرعه نيست و فقط در نخستين دوره نيمي از اعضاي شوراي نگهبان به قيد قرعه خارج مي‏شوند يعني در حقيقت مدت كارشان سه سال است و شش نفر جديد براي مدت شش سال مي‏آيند. نتيجه اين است كه در سر هر سه سال شش نفر از آنها كه مدت كارشان شش سال است و تمام شده، تجديد انتخاب مي‏شوند و افراد جديد با آن شش نفر قبلي كه سه سال سابقه دارند همكاري مي‏كنند و آن تجربه و مهارت و حضوري را كه آنها پيدا كرده‏اند با هر افكار تازه‏اي كه تازه واردين دارند تلاقي مي‏كنند و اين شورا را هم محكم و هم خلاق نگه مي‏دارد. آقاي آيت بفرماييد.
دكترآيت- اشكالي كه در اين اصل وجود دارد اين است كه ما بعد از دوازده سال يك شوراي نگهبان داريم با شش عضو و مجلس هم دوره‏اش تمام شده است.
نايب رئيس- انتخابات مجلس هميشه قبل از اتمام دوره قبلي انجام مي‏گيرد، بنابراين مجلس هميشه وجود دارد، پس مجلس كاري به اين شورا ندارد و اين شورا هميشه هست. حال اگر مجلس باشد كه به شورا قانون بدهد كه مي‏دهد و اگر نيست كه هيچ.
دكترآيت- خير. شورايي داريم با شش نفر، البته بايد بلافاصله شش نفر بعدي را انتخاب كند.
نايب رئيس- شورا هميشه دوازده نفر است. (دكترآيت- بعد از دوازده سال شش نفر را نداريم.) آن وقت شورا نه نفره است و سه نفر ديگر را بايد مجلس تصويب كند. به نظر من اشكالي ندارد.
يزدي- جواب ايشان با مسأله شش سال حل مي‏شود، كه آن چهار سال است و اين شش سال.
نايب رئيس- خير ايشان مي‏فرمايند در رأس دوازده سال انتخاب آن سه نفري كه حقوق‏دان هستند و مجلس بايد انتخاب كند با انتخابات مجلس تقارن پيدا مي‏كند. آقاي فوزي بفرماييد.
فوزي- بعد از انقضاي شش سال باز هم حق انتخاب مجدد دارند يا ندارند؟
                        مشروح مذاكرات قانون اساسى‏جلسه‏50-32، ص: 972
نايب رئيس- بلي چون اين اعضا در كارشان ماهرتر شده‏اند و اگر صلاحيت دارند بايد انتخاب شوند و انتخاب آنها مثل نمايندگان مجلس است چون براي نمايندگان مجلس كه نگفتيم حق انتخاب مجدد ندارند. بنابراين اعضاي شوراي نگهبان هم مجدداً مي‏توانند انتخاب شوند. (مكارم شيرازي- منع قانوني ندارد.) اعضاي شوراي نگهبان كار اجرايي ندارند و آن مسأله‏اي كه شما مي‏شنويد مي‏گويند رئيس جمهور نبايد بيش از دو نوبت انتخاب شود، علتش اين است كه كار اجرايي در دست او است، والا نماينده اگر چهار دوره هم انتخاب شود اشكالي ندارد. آقاي عرب بفرماييد.
عرب- بنده سؤالي دارم و آن اين است كه فرموده‏ايد: «ولي در نخستين دوره، پس از گذشت سه سال نيمي از اعضاي هر گروه به قيد قرعه تغيير مي‏يابند.» اگر برحسب تصادف همين سه نفر كه به قيد قرعه بايد تغيير پيدا كنند فعاليتشان براي جامعه بيشتر از گروهي باشد كه قرعه به نامشان در نيامده است، حالا يا از حقوقدان‏ها باشد يا از فقها ...
نايب رئيس- اين تصادف است و اين تصادف‏هاي ضعيف شما را نگران نكند. بالاخره اشخاصي بجايشان خواهند آمد و قحط الرجال نخواهد بود. (آيت- مي‏توانند خودشان دوباره انتخاب شوند.) بلي مي‏توانند دوباره انتخاب شوند، اجازه بفرماييد يكي از مخالفين صحبت كند تا بعد يك يك موافق صحبت كند. آقاي نوربخش مخالف اول هستند، بفرماييد.
نوربخش- بسم الله الرحمن الرحيم. اين اصل معني‏اش اين است كه ما ولايت يا قدرتي كه مربوط به امام است به مدت شش سال از او مي‏گيريم و به پنج يا شش نفر فقيه مي‏دهيم. براي اين‏كه قاعدتاً بعد از اين رهبر از نظر قانوني نقشي ندارد و اين فكر مي‏كنيم مخالف نظر خودمان است و همچنين مخالف ولايت فقيه است كه آقايان همه به آن اعتقاد دارند. (مكارم شيرازي- ايشان مخالف اين اصل نيستند.)
نايب رئيس- خير ايشان مي‏گويند اين اصل با آن اصل ولايت فقيه مخالفت دارد و چون با آن مخالفت دارد با اين اصل مخالفند.
نور بخش- من مي‏گويم شما نمي‏توانيد قدرت امام را محدود كنيد يعني شما نمي‏توانيد قدرت را از امام به مدت شش سال بگيريد و به اين شش نفر از فقها بدهيد. من نظرم اين است كه فقها را شخص رهبر مي‏تواند تعيين بكند و هر موقع هم خواست مي‏تواند عزل كند. يعني ما نمي‏توانيم به طور ثابت بگوييم اعضاي اين شورا به مدت شش سال باشند، زيرا ممكن است يكي از اين فقها كه انتخاب شده است، شخص رهبر بعد از مدتي تصميمشان راجع به او عوض شود. بنابراين رهبر بايد اختيار تام داشته باشد كه بتواند راجع به اين موضوع تصميم بگيرد چون ما مي‏خواهيم ولايت را در سه قوه پياده كنيم و من كه دارم از نظر شرعي و سياسي از رهبرم تقليد مي‏كنم براي او نمي‏توانم تعيين و تكليف كنم كه براي مدت شش سال بايد ايشان را انتخاب بكني و اگر سر سال خواستي يك نفر از اين آقايان را برداري حق نداري، بنده چنين كاري را نمي‏توانم بكنم. بنابراين، اين مطلب بايد در اين اصل روشن شود كه اين اشكال برطرف شود. اشكال دوم، اعضاي شوراي نگهبان با اين وظايفي كه بر عهده‏شان گذاشتيم بايد كليه مصوبات مجلس شوراي ملي را تصويب بكنند؟ بنابراين اينها نبايد يك شغل دولتي يا غير دولتي داشته باشند كه بتوانند اين كار را كاملًا انجام بدهند من اين اشكال را خدمتتان عرض مي‏كنم چون اين قانون اساسي براي حالا نيست و ما قانون اساسي را به طور كلي مي‏نويسيم و يك موقع اشتباه‏
                        مشروح مذاكرات قانون اساسى‏جلسه‏50-32، ص: 973
نشود كه من در اين زمان دارم مسأله را مطرح مي‏كنم. به طور كلي وقتي ما رهبري را قبول كرديم بايد اختيارات رهبر را هم قبول داشته باشيم يعني نمي‏شود به فرض اگر شش نفر تعيين شدند و بعد از دو يا سه سال اين شش نفر صاحب قدرتي شدند نتوانند در مقابل رهبري قرار بگيرند يعني شخص رهبر بايد اختيار عزل آنها را داشته باشد و نمي‏شود به طور ثابت اين شش سال را تعيين كرد.
نايب رئيس- متشكرم آقاي انگجي مطلبي هست؟
انگجي- يعني در مرحله اول ارجاع رفراندوم بايد از طرف شوراي رهبري باشد. (رباني املشي- ما منظور ايشان را متوجه نشديم.) فرمودند تقاضاي رفراندوم بايد از طرف شوراي رهبري باشد زيرا هنوز رئيس جمهور انتخاب نشده است. آقاي تهراني به عنوان موافق بفرماييد.
تهراني- بسم الله الرحمن الرحيم. اشكال اول آقاي نوربخش اين بود كه ما نمي‏توانيم شوراي نگهبان كه از شش نفر مجتهد تشكيل مي‏شود تعيين كنيم و اين شش نفر مجتهد را بايد شوراي رهبري يا رهبر تعيين كند و ما امروز نمي‏توانيم به او دستور بدهيم كه براي شش سال او را تعيين كند و هرچه دلش خواست تعيين بكند، براي يك سال، دو سال يا ده سال يا بيست سال و ما نمي‏توانيم براي شوراي رهبري وظيفه تعيين كنيم و اين‏كه ما زمان را به شش سال مقيد كرده‏ايم يك وظيفه الزامي براي رهبري تعيين كرده‏ايم. جواب اين است كه رهبر زمان وكسي كه اين نهضت عظيم به عنايت و حركت و فعاليت ايشان تحقق پيدا كرد خودشان به آقايان رأي دادند و به ما اختيار دادند كه نظرات خودمان را تدوين كنيم و در اختيار ملت شريف ايران به رفراندوم بگذاريم، من جمله خود ايشان، زيرا وقتي كه رأي دادند، كه آن خودشان قرار دادند و خودشان اين وظيفه را براي خودشان و براي رهبرهاي بعد قرار داده‏اند كه شوراي نگهبان را براي مدت شش سال تعيين كنند. ثانياً اگر ما فرزند زمان تعيين نكنيم، بلاتكليف مي‏شود علي‏اي حال بايد يك زمان محدود باشد و يك مقامي بايد تعيين كند و بدون تعيين نمي‏شود. پس ما در اينجا تعيين مي‏كنيم و به رفراندوم گذاشته مي‏شود و رهبر هم اجازه قبلي دارد و امضاء بعدي هم دارد اما اشكال دوم شما كه گفتيد اينها يك وقتي از اوامر شوراي رهبري خارج مي‏شود و مدتشان اگر طولاني شد و يا شش سال شد خودشان فكر استقلال يا نظيرآن پيدا مي‏كنند. اولًا اين موضوع در مورد شوراي نگهبان صدق نمي‏كند چون مجتهديني هستند عادل و شوراي رهبري اينها را انتخاب كرده است و حتي نسبت به حقوقدان‏هايشان هم همين‏طور است، چون حقوق‏دانها را شوراي عالي قضائي تعيين مي‏كند كه آن شوراي عالي قضائي در آينده خواهد آمد و خواهيد ديد كه از چه افرادي تشكيل خواهد شد و از افراد برجسته و مجتهدين خواهد بود و چنين افرادي هيچ وقت اين معني درباره‏شان احتمال داده نمي‏شود كه مستبد و مستقل شود و از تحت رهبري شوراي رهبري خارج بشود و ثانياً بر فرض هم خارج بشوند شوراي رهبري معضولشان مي‏كند و احتياجي به نوشتن ما ندارد و علاوه بر اين خود مردم طردشان مي‏كنند.
                        مشروح مذاكرات قانون اساسى‏جلسه‏50-32، ص: 974
موسوي جزايري- ممكن است اينها نظراتشان از نظر فقهي مخالف با نظر شوراي رهبري بشود، يعني تعمدي ندارند بلكه نظرشان تفاوت دارد بنابراين شرط عدالت از بين نرفته كه بفرماييد اينها واجد شرايط نيستند زيرا هم مجتهد هستند هم عادل ولي نظراتشان مطابق با نظر شوراي رهبري نيست. آن وقت شوراي رهبري در وسط اين شش سال گير مي‏كند.
تهراني- اين اشكالي بود كه يكي از آقايان نمايندگان در اصل قبلي كرد، ولي اينها مجتهداند و قهراً نظر و نظراتشان در مصوبات مجلس شوراي ملي كه طبق شرع هست يا خير طبق اجتهاد خودشان است اشكال شد كه اجتهاد اينها با مشهور فقها من جمله شوراي رهبري فرق داشته باشد. دقت بفرماييد اين مورد دو جواب دارد يكي اين‏كه خود آقايان اين را قبول دارند كه هر مجتهدي به اجتهاد خودش مي‏تواند رفتار كند و اين هم وظايفي كه به اومحول شده طبق اجتهادش است و مجزي هم هست. البته اين مورد را آقايان جواب دادند ولي بنده يك جواب بهتري دارم و آن اين است كه شوراي رهبري كه اين مجتهدها را تعيين مي‏كند اين فكر را كرده است و مجتهديني را تعيين مي‏كند كه افكارشان با مشهور وفق بدهد. مثل صاحب جواهر باشد كه لسان مشهور باشد نه مثل ابن جنيدي كه به نوادر گرايش پيدا كند بنابراين از اول شوراي رهبري كساني را تعيين مي‏كنند كه طبق مشهور فتوا بدهند نه اين‏كه افكار نادري مثال مرحوم فيض و يا مرحوم نراغي يا بعضي از قدما را داشته باشند. اين كار به عهده شوراي رهبري است. (نوربخش- ابوموسي اشعري مگر تعيين نشد؟) خير، او را حضرت امير قبول نكرد و صحيح نيست كه من قضيه‏اش را اينجا نقل كنم، چون نمي‏خواهيم در اينجا اختلاف بين برادران باشد. شما خودتان بهتر مي‏دانيد كه ابوموسي اشعري را حضرت امير قبول نكرد.
يزدي- برداشت ما اصولًا از اشكال آقاي دكتر نوربخش اين است كه ولايت فقيه با آن شش سالي كه آقايان مختار هستند چه مجتهدينشان و چه حقوق‏دان‏هايشان منافات پيدا مي‏كند، يعني در اين شش سال آقايان يك حقي دارند كه از ولايت فقيه قطع شده است در حالي كه جواب اول كه فرموديد جواب مسأله است چون منصوب از طرف رهبر است و قطع نشده است و دوم اين‏كه شوراي نگهبان نظارت دارد نه ولايت.
تهراني- بلي نظارت دارند و اعضاي شوراي نگهبان دست شوراي رهبري هستند و شوراي رهبري چند شعبه كار دارد كه اين يك شعبه‏اش است.
نايب رئيس- اين مسأله كه جناب‏عالي مي‏گوييد بايد درباره ولايت رهبر در همه مسائل حل شود، چون بعد هم مي‏گوييم رئيس جمهور براي مدت چهار سال انتخاب مي‏شود، خوب آنجا هم همين‏طور است با اين‏كه او از اين وضعش مشكل‏تر است چون متصدي امور اجرايي است. بنابراين ما اينجا مي‏توانيم اين اصل را تصويب كنيم و در اختيارات شوراي رهبري كه مي‏رسيم، به جميع جوانب آن توجه كنيم. بنابراين مطلب آقاي دكتر نوربخش از اين نظر مي‏تواند به عنوان يك سؤالي كه در بخش حدود اختيارات و وظايف رهبري مي‏شويم مورد توجه قرار بگيرد، بنابراين سؤالات شده است و مخالف و موافق هم صحبت كرده‏اند حالا من اصل را دوباره قرائت مي‏كنم و به رأي مي‏گذارم:
اصل 83 (اصل نود دوم)- اعضاي شوراي نگهبان براي مدت شش سال انتخاب مي‏شوند، ولي از نخستين دوره پس از گذشتن سه سال، نيمي از اعضاي هر گروه به قيد قرعه تغيير
                        مشروح مذاكرات قانون اساسى‏جلسه‏50-32، ص: 975
مي‏يابند و اعضاي تازه‏اي به جاي آنها انتخاب مي‏شوند.
 (در اين هنگام اخذ آراء و شمارش آنها به عمل آمد و نتيجه به شرح زير اعلام شد)
نايب رئيس- عده حاضر در جلسه هنگام اخذ رأي شصت و سه نفر، شماره كل آراء شصت و چهار رأي، يك رأي به قيد قرعه خارج شد آراء موافق پنجاه و دو رأي، آراء مخالف پنج رأي، آراء ممتنع شش رأي، تصويب شد، تكبير (حضار سه مرتبه تكبير گفتند)
8- تمديد مدت مجلس بررسي نهايي قانون اساسي به مدت يك ماه‏
نايب رئيس- روز چهارشنبه خدمتي را كه تصويب كرديم كارمان را ادامه مي‏دهيم پايان مي‏پذيرد تا حالا با احتساب اصولي كه ناقص مانده حدود هفتاد و چهار اصل را تصويب كرده‏ايم كه دو اصل از اينها بندهاي خيلي زياد داشت، يعني از نظر محاسبه وقت نزديك به نود اصل مي‏شده است. چون آن زمان صرف شده براي آن دو اصل، نزديك زمان لازم براي تصويب شانزده الي هفده اصل مي‏شد، بنابراين تقريباً مي‏توانيم بگوييم كارمان به نيمه رسيده از نظر شماره اصولي كه به طور تقريبي براي بررسي و تصويب در اختيار داريم محاسبه‏اي كرده‏ايم كه با روحيه جديد از جمله همين امروز كه موفق شديم پنج اصل را بحث كنيم و به تصويب برسانيم، براي بررسي و تصويب بقيه اصول و براي چند روزي كه در مرحله نهايي بايد متن را طرح و تصويب نهايي كنيم حداقل سي روز وقت مورد نياز است اگر توانستيم در بيست و هشت روز انجام بدهيم حتماً در بيست و هشت روز انجام خواهيم داد براي اين‏كه اولًا مسأله تهيه طرح قانون اساسي يك واجب فوري و فوتي است كه هر چه زودتر انجام بگيرد بهتر است. ثانياً هر كدام از ما مسؤوليت‏هايي در برابر انقلاب و جامعه و مردم داريم و هر كدام از دوستاني كه از شهرها و استان‏ها تشريف آورده‏اند در منطق‏شان مسؤوليت‏هايي بر عهده دارند كه غيبت آنها از محل مسؤوليتشان دشواري‏هايي خواهد داشت و تا حالا هم داشته است. به همين دليل است كه سعي فراوان بر كوتاه كردن مدت داريم و واقعاً اگر بتوانيم يك روز هم اين مدت را كوتاه‏تركنيم، خواهيم كرد. با ترتيبي هم كه صبح در جلسه گروه‏ها مطرح شده اين اميد است كه به ياري خداوند و با ياري دوستان و با توجهي كه دوستان دارند كه حتي شب‏ها يك مقداري براي فردا كار بكنيم اميدوار هستيم در اين مدت كوتاه بتوانيم كارمان را به نحو احسن تمام كنيم ونتيجه را بر ملت عزيزمان عرضه كنيم و چون اين تمديد مدت احتياج به تصويب در اين مجلس دارد اين را مطرح كردم. بنابراين كساني كه با تمديد كارمان براي مدت سي روز ديگر موافق هستند لطفاً دست بلند كنند. (از حاضرين فقط شش نفر دستشان را بلند نكردند) بنابراين با پنجاه و هفت نفر موافق در مقابل شش نفري كه يا مخالف‏اند يا ممتنع تصويب شد و ما از روز پنجشنبه مجلس را به مدت سي روز تمديد كرديم كه با محاسبه فردا و پس فردا، سي و دو روز وقت خواهيم داشت كه ان شاء الله در اين مدت سي و دو روز توفيق داشته باشيم كارمان را به پايان برسانيم. يك نكته ديگر اين است كه تجربه نشان داده است كه اگر در روز پنجشنبه جلسه عادي را صبح بگذاريم و جلسه رسمي فوق العاده را عصر بگذاريم انسب است. بنابراين دوستاني كه موافق‏اند جلسه علني رسمي عادي پنجشنبه‏ها در اين مدت صبح باشد، دست بلند كنند، (اكثر دست بلند كردند) تصويب شد، ولي به شرط آن‏كه بدانيد در عصر پنجشنبه هم مي‏خواهيم امكان جلسه را داشته باشيم.
                        مشروح مذاكرات قانون اساسى‏جلسه‏50-32، ص: 976
9- پايان جلسه‏
نايب رئيس- جلسه را ختم مي‏كنيم جلسه آينده فردا سه ساعت بعد از ظهر خواهد بود خواهد بود.
 (جلسه ساعت هجده پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 977
                        جلسه سي و هفتم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده و هفت دقيقه روز دهم مهر ماه 1385 هجري شمسي برابر با دهم ذيقعده 1399 هجري قمري به رياست آيت الله حسنعلي منتظري تشكيل شد.
فهرست مطالب:
1- اعلام رسميت جلسه و بيانات قبل از دستور آقاي حميدالله مير مرادزهي‏
2- طرح و تصويب اصل 79 (اصل نود و پنجم)
3- طرح و تصويب اصل 74 (اصل يكصدم)
4- طرح و تصويب اصل 75 (اصل يكصد و يكم)
5- طرح و تصويب اصل 76 (اصل يكصدو دوم)
6- طرح و تصويب اصل 1/ 76 (اصل يكصد و سوم)
7- طرح و تصويب اصل 2/ 76 (اصل يكصد و پنجم)
8- طرح اصل 3/ 76
9- پايان جلسه‏
دبيرخانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 979
1- اعلام رسميت جلسه و بيانات قبل از دستورآقاي حميدالله مير مرادزهي‏
رئيس- اعوذبالله من الشيطان الرجيم، بسم الله الرحمن الرحيم. نطق قبل از دستور شروع مي‏شود، آقاي اوشانا نوبتشان را به آقاي مير مرادزهي داده‏اند. آقاي مير مرادزهي بفرماييد.
مير مرادزهي- هر كسي حق دارد كه سرنوشت خود را شخصاً به دست بگيرد. هر ملتي حق دارد كه سرنوشت خويش را به دست بگيرد و هر اقدامي را كه براي تحقق هدف‏ها و آمال خود لازم مي‏داند، به عمل آورد. هر شهري، هر دهي، هر شهرستاني، هر ايالتي، از كوچكترين واحد گرفته تا بزرگترين واحد، بايد در شكل دادن به هدف‏هاي عالي اجتماعي و انساني سهيم باشد. بدون شركت آزادانه مردم در امور مملكت، نه مملكت وجود دارد و نه مردم. در دوران سلطه شوم و ددمنش پهلوي، در عصر تسلط امپرياليسم بر كشور ما، در عصر نظامي شدن و ساواكي شدن كشور ما، در عصر ديكتاتوري يك فرد بر كليه افراد، نه كشور وجود داشت و نه مردم. يك فرد خود را وصي و قيم و موكيل و كفيل يك جمع سي و شش ميليون نفري مي‏دانست، واسطه‏اي شده بود تا منابع حياتي و اساسي و حتي منابع انساني و فرهنگي هنري ما به ثمن‏بخش در بازارهاي جهان به فروش برسد. ما در زمان سلطنت پهلوي وجود نداشتيم، خلق ايران وجود خارجي نداشت. از بازرگان تا خرمشهر، از سرخس و قوچان تا بندرعباس، مردماني با چندين نوع زبان و فرهنگ و رسوم و آداب و سنن و گذشته بايد در بستر تصوري كه شاه از ملت داشت ريخته و دو دستي تقديم سرمايه‏داري و سرمايه سالاري جهاني مي‏شدند. در ميان ده‏ها و صدها لقب، همه از نوع شيطاني، كه مي‏توان به شاه داد، يك لقب نيز بايد گنجانده شود: شاه هويت فروش بود. هويت كليه خلق‏هاي ساكن در ايران را كه قرن‏ها به صورت يك تركيب كامل در كنار هم زندگي كرده بودند، براي به وجود آوردن حكومتي متمركز كه سراپا در اختيار امپرياليسم قرار بگيرد، به امپرياليست‏ها فروخت. شاه سابق و پدرش خيانتي به خلق‏هاي مختلف ايران كردند كه بايد تا تاريخ، تاريخ است از آن ياد كرد، تا مبادا ما كه در اينجا قانون اساسي را مي‏نويسيم، مرتكب اشتباهي بشويم كه از نوع آن خيانت شاه به شمار آيد و ما را در برابر توده‏هاي زحمتكش و رنج‏ديده ايران براي هميشه رو سياه كند.
ايران كشوري است كه در آن مردمان مختلف زندگي مي‏كنند. برخي اين مردان را خلق‏هاي ايران مي‏نامند، برخي ديگر اقوام و برخي ديگر مليت‏ها. شخصاً كلمه خلق‏ها را مناسب‏تر مي‏دانم قوم كلمه‏اي است مربوط به دانش انسان شناسي، قوم شناسي، قوم آريايي، قوم هند و اروپايي، قوم سامي و غيره. در واژه مليت، يك قدري مليت‏گرايي افراطي و يا شايد به قول غربيان نوعي شووينيسم مي‏بينيم و نوعي جدا كردن يك خلق از خلق ديگر، انكار آن‏چه دو يا چند خلق مختلف از آن صحبت بكنند، فقط فرق‏هايشان از نظر ملي است و نه وجوه اشتراكشان از نظر خلقي. من به كلمه‏
                        مشروح مذاكرات قانون اساسى‏جلسه‏50-32، ص: 980
خلق توجهي عاميانه ندارم، آن را براي ارائه آن‏چه مي‏خواهيم در اينجا بگوييم اساسي و دقيق مي‏دانم و سعي خواهم كرد به صورت دقيق هم به كار ببرم.
مبارزه خلق‏هاي ايران سابقه‏اي بسيار طولاني دارد و حداقل از صد سال سابقه درخشان برخوردار است. وقتي كه قريب يك قرن پيش ميرزاي شيرازي از سامره فتواي تحريم تنباكو را صادر كرد، شيراز و تهران و تبريز يكپارچه آتش بودند. مردم برانداخته شدن سلطنت قاجار و تسلط امپرياليسم انگليس را با هم مي‏خواستند. انگلستان و سلطنت ناصرالدين شاه خواستند رشوه‏اي به آذربايجان بدهند و اعلام كردند كه آذربايجان از انحصار تنباكو مصون خواهد ماند، ولي خلق آ ذربايجان يك صدا گفتند كه انحصار تنباكو بايد براي هميشه و براي كليه نقاط ايران از بين برود. و بعدها، وقتي كه در ميدان ارك، اطرافيان ناصرالدين شاه به سربازان آذربايجاني دستور تيراندازي به سوي مردم بي‏گناه را دادند، سربازان ترك گفتند، ما به روي خلق مسلمان تيراندازي نمي‏كنيم و بدين وسيله همبستگي عظيم انقلابي بين خلق آذربايجان و خلق تهران و ساير خلق‏هاي ايران به وجود آمد.
در جنبش مشروطيت هم وقتي كه محمد علي شاه مجلس را به توپ بست و آزادي‏خواهان بلند پايه‏اي چون صور اسرافيل و ملك المتكلمين را اعدام كرد، اين خلق آذربايجان بود به پا خاست و همبستگي كامل خود را با كليه نيروهاي انقلابي اطراف و اكناف كشور بود كه تهران نشان داد. نهضت‏هايي چون نهضت ميرزا كوچك خان، نهضت خياباني، نهضت كلنكل محمد تقي خان پسيان، جملگي براي ايجاد همبستگي انقلابي در ميان كليه اقشار و طبقات و خلق‏هاي ايران بودند. بلوچستان و سيستان كه بزرگترين لطمات و صدمات را از سلطنت قاجار ديده بودند، مدام چشم به اين قبيل همبستگي‏هاي انقلابي دوخته بودند. آنان مي‏دانستند كه دولت متمركز، يعني ناديده گرفته شدن كليه ايالات مرزي، كليه خلق‏هاي حلقه زده به دور پايتخت. هر وقت صدايي از خلق‏هاي ايران عليه جباريت متمركز بلند مي‏شد بلوچستان با چشم اميدوار حوادث را مي‏پاييد.
حتي نهضاهاي دموكراتيك كه براي تحقق خود مختاري در آذربايجان و كردستان به وجود آمدند، از نوع نهضت‏هاي به هم پيوسته خلق‏ها بودند. اين در پيوستگي انقلابي است كه خلق‏ها، مي توانند يوغ امپرياليسم و استعمار و ديكتاتورها را براي هميشه بياندازند. در انقلاب كنوني ايران به رهبري امام خميني نيز اين به هم پيوستگي وجود داشت. مبارزه در راه حقوق بشر به وسيله روشنفكران در تهران، جنبش پر شور قم در دي ماه پنجاه و شش، شورش عظيم مردم تبريز در بيست و نهم طومار سلطنت را در هم نوردد و شاه را از ايران براند.
من در اين مبارزات روحيه تجزيه طلبي و جدايي خواهي هرگز نديده‏ام. اگر بلوچستان از ايران جدا بشود، به كجا مي‏خواهد بپيوندد؟ كردستان اگر از ايران جدا بشود، به كجا برود؟ آذربايجان كه مبارزات خلقش در كنار خلق‏هاي ايران بوده است، اگر بخواهد از ايران جدا شود، كوشش‏هاي خلق‏هاي تحت ستم مضاعف ايران در راه دموكراسي و خود مختاري اداري و فرهنگي در طول اين چند دهه گذشته را در راه تركيب مي‏بينيم و نه در راه تجزيه. فكر تجزيه طلبي از جايي ديگر سرچشمه مي‏گيرد.
                        مشروح مذاكرات قانون اساسى‏جلسه‏50-32، ص: 981
اين شاه بود كه تجزيه طلب بود. اين امپرياليسم بود كه تجزيه طلب بود. من اين را به دو دليل مي‏گويم، نخست اين‏كه كليه حكومت‏هاي متمركز در طول صد سال گذشته در ايران بر اساس كوبيدن خلق‏هاي ايران به وجود آمد. حداقل درباره شصت سال گذشته همين قدر مي‏توان گفت كه رضا خان اول ميرزا كوچك خان و شيخ محمد خياباني و كلنل پسيان را از ميان برداشت و بر روي سرهاي بريده آنان، برج و با روي حكومت متمركز پهلوي شد. بوروكراسي رضا خاني بر اساس قتل آزادي‏خواهان اين خلق‏ها به پا شد. رضاخان خط بطلان بر مشروطه كشيد و پسرش همين كار را از سال 1325 به بعد، به ويژه از سال 1332 به بعد عملي كرد. انجمن‏هاي ايالتي مشروطيت به كلي از ميان رفت، زبان، فرهنگ، آداب و رسوم و هنرهاي اين خلق‏ها ممنوع گرديد. استاندار، شهردار، رئيس شهرباني، رئيس دارايي، رئيس فرهنگ، و در واقع كليه رؤساي ادارات مناطق متعلق به اين خلق‏ها از تهران اعزام شدند. در كليه اين ايلات يك نوع دو تيرگي به وجود آمد، رؤسا از دربار و از بوروكراسي تهران و حكومت متمركز پهلوي و مرئوسان در قشرهاي پايين جملگي از ميان خود اين خلق‏ها. تجزيه طلبي به اين مي‏گويند كه عده‏اي از مركز بيايند و رهبران خلق‏ها را بكشند و بعد خودشان را جانشين آنان بكنند. حكومت متمركز هميشه يك حكومت تجزيه طلب است. آيا بريدن سر خلق‏ها از بدن آنان تجزيه طلبي و جدايي خواهي نيست؟
ثانياً حكومت متمركز را فقط امپرياليسم به وجود مي‏آورد، نمونه‏اش حكومت رضا شاه كه امرياليسم انگلستان سر كار آورد و حكومت متمركز محمد رضا شاه كه امپرياليسم آمريكا خلق كرد، به دليل اين‏كه امپرياليسم مي‏تواند با حكومت متمركز انواع زد و بندها را بكند ولي با حكومت غير متمركز نمي‏تواند. پايگاه‏هاي آمريكا در اين سوي و آن سوي عالم و ياران در نتيجه زد و بندها و توطئه‏هاي امپرياليسم با حكومت‏هاي متمركز به پا شده‏اند. اگر حكومت‏هاي متمركز نبودند، در فيليپين، اندونزي، كره جنوبي و آفريقاي جنوبي اين پايگاه‏ها به وجود نمي‏آمدند، اين غارتگري‏ها صورت نمي‏گرفت. استعمار حكومت متمركز قوي مي‏خواهد. خلق‏هاي ايران از حكومت متمركز بيزارند.
سيستم شورايي كه مرحوم آيت الله طالقاني مؤكداً آن را گوشزد مي‏كرد، مي تواند بخشي از
مسائل خلق‏ها را حل و فصل كند. اين در صورتي است كه از ذيل تا صدر، كليه امور كشور به صورت شورايي اداره شود. شورا مي‏تواند در تركيب دادن خلق‏ها به يكديگر بسيار مفيد واقع شود. منظور از اين تركيب استحاله ملي نيست. سني بلوچ لازم نيست شيعه فارسي زبان بشود. چنين امري فاشيستي خواهد بود، مثل دوران آريا مهر خواهد بود، دوراني كه رد آ «قرار بود خلق‏هاي مختلف ايران از نژاد آريايي بوده باشند و اگر نبودند بايد به زور آريايي مي‏شدند. نه دين، نه مذهب، نه زبان، نه فرهنگ و نه شعائر قومي و فرهنگي يك خلق را بايد بر خلق ديگر تحميل كرد. براي يك خلق، استاندار از يك خلق ديگر و يا به وسيله حكومت مركزي نمي‏توان تعيين كرد، چرا كه در اين صورت حكومت مركزي كليه تمايلات متمركز شدن را در خود احياء خواهد كرد و دوباره در آينده وسيله‏اي در دست ديكتاتورهاي جور واجور و قدرت‏هاي جهاني خواهد بود. سيستم شورايي بايد سيستم انتخابي باشد از پايين به بالا. و بايد بر كليه ساخت ها و بافت‏هاي مربوط به انتصاب از بالا خط بطلان بكشد. آقاي وزير كشور هنگام صحبت از سيستم شورايي از
                        مشروح مذاكرات قانون اساسى‏جلسه‏50-32، ص: 982
شوراهاي مختلف در كشور به عنوان «جمهوري‏هاي كوچك» ياد كرده است. اين گفته درست است ولي چيزهايي كم دارد، و آن در نظر گرفتن مسألة خلق‏هاي ايران است. شما مي‏توانيد يك سيستم فوق العاده آزاد، باز و راحت و بدون ترديد دموكراتيك در قالب جمهوري اسلامي داشته باشيد و اين موقعي عملي مي‏تواند باشد كه سيستم شورايي را با سيستم خود مختاري‏ها در هم بياميزيد و در مركز، يعني در تهران هم كليه تضمين‏هاي لازم را ايجاد كنيد تا كليه تمايلات مربوط به تمركز و انحصار و سيستم قدر قدرتي مركزي از ميان برود. براي تحقق اين هدف‏ها لازم است نكات زير در نظر گرفته بشود:
1- سيستم شورايي يك دستگاه بسيار دموكراتيك است. كليه انتصابات بايد ملغي شود و كليه مناصب بايد جنبه انتخابي داشته باشد. كليه امور كشور بايد به صورت شورايي اداره شود بر اين مسأله نبايد كوچكترين استثنايي قائل شد هم كارگر كارخانه، هم روستايي و كشاورز و هم سرباز و گروهبان بايد احساس شخصيت و احساس انسانيت و مسؤوليت بكنند. سيستم شورايي يك دستگاه بسيار ساده است. اين سرمايه سالاري است، اين امپرياليسم است كه روابط انسان‏ها را پيچيده، بوروكراتيك و به قول شهيد بزرگ دكتر علي شريعتي، جن زده جلوه مي‏دهند. كليه روابط سالم ساده هستند. اگر روابط انسان با خدايش، رابطه‏اي است بسيار ساده، چرا بايد روابط انسان با انسان‏هاي ديگر پيچيده باشد؟ براي در نورديدن طومار روابط جن‏زده و جن‏زدگي بايد به سادگي و بداهت در روابط توجه كرد. اين روابط استثماري و روابط استعماري هستند كه انسان‏ها را به خود و به ديگران بيگانه مي‏كنند. اگر راه‏هاي مشاوره و مشورت باز باشد، اگر انسان‏ها خود را يكي رئيس و ديگري مرئوس ندانند، اگر انسان‏ها با هم رابطه سالم و انساني داشته باشند، به بهترين انسان در ميان خود رأي خواهند داد كه اداره امور را بر عهده بگيرد، بهترين افراد را براي تمشيت امور كشور انتخاب خواهند كرد، ولي بايد اين سيستم شورايي به طور كامل اجرا شود. اگر دولت مركزي هر گروه ديگري در مورد مسائل شورايي براي خود حق وتو قائل شوند، خود به خود سيستم شورايي را لنگ كرده‏اند. اگر بلوچستان يك استاندار انتخاب كند و وزارت كشور بگويد نه، سيستم شورايي لنگ مانده است. اگر آذربايجان شهرداري انتخاب كند و يك مقام بالاتر او را نفي كند، سيستم شورايي مخدوش مانده است. لنگ كردن يك بخش از كار شورايي، به معناي لنگ گذاشتن بقيه بخش‏ها هم هست. سيستم شورايي يك سيستم تام و كامل است، سيستمي است هماهنگ و موزون، يك بخش را كه فاسد كنيد، بقيه بخش‏ها را هم به فساد كشانده‏ايد.
2- در مملكتي كه در آن چند خلق مختلف زندگي مي‏كنند، دستگاه شورايي كامل نخواهد بود مگر آن‏كه دستگاه و سيستم ديگري كه به همان اندازه سيستم شورايي دموكراتيك است، بر آن افزوده شود. اگر كليه مردمي كه در ايران زندگي مي‏كنند، معتقد به تشيع، متكلم به فارسي و از يك مليت بودند، سيستم شورايي مي‏توانست كليه مسائل را حل كند. ما همه مي‏دانيم كه چنين نيست. در اين مملكت ميليون‏ها ترك آذربايجاني زبان زندگي مي‏كنند، با آداب و رسوم و زبان و فرهنگ خاص خود، كه دوران پهلوي آنها را تحت خفقان نگه داشتنه بود. ميليون‏ها كرد در كشور ما هستند، ميليون‏ها عرب، صدها هزار ترك، و بعد خلق بلوچ است. ناديده گرفتن هويت تمايلات مذهبي و ملي و گرايش‏هاي فرهنگي اين خلق‏ها ناديده گرفتن يكي از دشواري‏هاي عظيم تاريخ ايران است. گمان نمي‏كنم قصد شما اين باشد كه اين‏
                        مشروح مذاكرات قانون اساسى‏جلسه‏50-32، ص: 983
ميليون‏ها انسان را كه تقريباً دو سوم كل جمعيت كشور را تشكيل مي‏دهند، بخواهيد تبديل به مسلمان فارسي زبان معتقد به مذهب تشيع بكنيد. شما چنين قصدي را نداريد پس چه بايد بكنيد كه فردا دوباره اين مشكل سر از زير خاكستري كه موقتاً بر روي آن كشيده شده در نياورد و كليه رشته‏هاي شما را پنبه نكند؟ راهش فقط يكي است: خود مختاري خلق‏ها را به رسميت بشناسيد. كلية تأكيدها را در مورد تماميت ارضي، استقلال كامل كشور، و مخالفت با تجزيه‏طلبي و جدايي‏خواهي در قانون اساسي بكنيد ولي در ضمن خود مختاري اين خلق‏ها را هم به رسميت بشناسيد. اين تنها راه حل اين دشواري اين معضل اساسي تاريخ كشور است كه در طول هشت ماه بعد از انقلاب بزرگترين مشكل ما بوده و حالا هم هست و اگر حل نكنيم در آينده هم خواهد بود.
هيچ مانعي ندارد كه آذربايجان هويت خود را، كردستان هويت خود را و ساير خلق‏ها هويت‏هاي خاص خود را داشته باشند. اين نكته كه گاهي از طرف بعضي از مقامات دولت شنيده مي‏شود كه آقا، شيرازي هم به اندازه كرد بوكاني و بلوچ بمپوري تحت خفقان زندگي كرده، درست نيست. زبان فارسي را كسي از دست شيرازي و تهراني نگرفت، ولي تركي و بلوچي و كردي را از دست خلق‏هاي تحت ستم گرفتند و به اينان زبان شيرازي را تحميل كردند. اين ستم است، بريدن زبان اشخاص ستمي است بزرگ، اين را سلطنت پهلوي كرد شما نكنيد. زبان رسمي حكومت مركزي مي‏تواند فارسي باشد، ولي زبان رسمي يك كرد، كردي است، يك بلوچ بلوچي است، يك عرب عربي است، يك آذربايجاني، تركي آذربايجاني است. اين زبان‏ها، اين فرهنگ‏ها و اين هويت‏ها را به رسميت بشناسيد، براي خود آنان به ايالات مرزي ايران ستم روا مداريد، وگرنه به دست خود استقلال و تماميت ارضي كشور را دفن كرده‏اند. به مردم اين ولايات حس گريز از مركز تزريق نكنيد بلكه نسخه خود مختاري را كه تنها تضمين عليه تجزيه‏طلبي و جدايي‏خواهي است براي آنان بپيچيد. خود مختاري و سيستم شورايي مي‏توانند دست در دست يكديگر بگذارند و مسألة دموكراسي كشور را حل كنند. دموكراسي ساده است، خود مختاري و تحقق حقوق دموكراتيك مسأله‏اي است ساده تنها با بوروكراتيزه كردن آن مي‏توانيد چوب لاي چرخ انقلاب بگذاريد. اين چوب را كه از لاي چرخ برداريد، انقلاب ادامه پيدا خواهد كرد. سيستم شورايي بدون سيستم خود مختاري خلق‏هاي مختلف ايران، اعم از فارس و ترك و بلوچ و كرد و عرب و تركمن، براي ايران، سيستم ناقصي است. خانه‏اي نسازيد كه از پاي بست ويران باشد.
3- براي تحقق كامل سيستم شورايي و سيستم خود مختاري لازم است تقسيمات جغرافيايي كشور عوض شود. مردم آستارا آذربايجاني هستند، خواه اين شهر به استان گيلان، به زور چسبانده شده باشد و خواه در چارچوب آذربايجان بماند. مهاباد شهري است متعلق به اكثريت كرد و بخشي است از كردستان. آذربايجان نه شرقي است و نه غربي، آذربايجان، آذربايجان است. اين تقسيمات كاذب دوران پهلوي را براي هميشه از ميان برداريد. در تفكيك هويت‏ها و خلق‏ها و شهرها، سيستم شورايي را به راحتي مي‏توان به كار برد. آمارگيري، رأي‏گيري محلي و همگاني، رفراندوم‏هاي مختلف به وسيله نمايندگان خود خلق‏ها، به آساني مي‏تواند بر كليه اين تقسيمات جغرافيايي كاذب پايان دهد.
4- حكومت در زمره مقوله تضمينات است. اگر بلوچستان نمي‏خواهد از ايران جدا
                        مشروح مذاكرات قانون اساسى‏جلسه‏50-32، ص: 984
شود، اين يك تضمين تاريخي است، شما هم بايد تضمين كنيد كه بلوچستان را از خود جدا نكنيد. جدا نكردن به معناي قشون‏كشي به بلوچستان نيست، بلكه به معناي در نظر گرفتن حقوق متساوي و مشترك بلوچستان با ساير خلق‏هاي ايران است. قاجاريه و پهلوي، بلوچستان را از ايران جدا كردند. شاه سابق حتي اسامي شهرهاي بلوچستان را هم نمي‏دانست و آيا اين تجزيه‏طلبي نبود؟ پس مسأله تضمينات متقابل را در نظر بگيريد.
يكي از اين تضمينات مسأله مجلس خلق‏هاست كه آقاي مهندس مقدم مراغه‏اي در گذشته بدان اشاره كرده‏اند. ايشان اين مجلس را مجلس ايالات ناميده، من آن را مجلس خلق‏ها مي‏خوانم. مجلس شورا به نسبت جمعيت است بايد مجلس ديگري در تهران وجود داشته باشد نه به نسبت جمعيت، بلكه بر اساس تعداد خلق‏هاي ايران باشد. ده نفر از نمايندگان خلق فارس، ده نفر از نمايندگان آذربايجان، ده نفر از تركمن صحرا، ده نفر از كردستان و غيره جمع مي‏شوند در زير يك سقف، و بر سه مسأله اساسي اعتبارات اقتصادي مناطق مختلف كشور، سياست خارجي كشور و مسائل مربوط به ارتش نظارت مي‏كنند، تا اين‏كه در اين يك مسأله كلاهي سر هيچ كدام از اين خلق‏ها نرود. از آنجا كه مجلس شوراي ملي نسبت به جمعيت از هر منطقه‏اي نماينده مي‏پذيرد، ممكن است برخي از قوانين و مصوبات آن به ضرر بعضي از خلق‏ها و مناطق آنان تمام شود. بايد سيستمي به وجود آورد كه تضميني باشد در مقابل اجحافي كه از اين طريق ممكن است بر مردم يك منطقه تحميل شود. اين تضمين همان مجلس خلق‏هاست. در اين صورت بلوچستان به خرابه‏زار تاريخ مبدل نخواهد شد، كردستان فقير نخواهد ماند، آذربايجان مركز پايگاه‏هاي خارجي نخواهد شد. پس خلاصه مي‏كنم:
1- سيستم شورايي تام و كامل بدون حق وتو از طرف دولت و يا نيرويي ديگر در مسائل براي كل كشور.
2- سيستم خود مختاري براي خلق‏هاي ايران با تأكيد بر روي همبستگي انقلابي كلية خلق‏هاي ايران و مخالفت كامل با هر نوع حس تجزيه‏طلبي و جدايي‏خواهي.
3- تشكيل مجلس خلق‏ها با نمايندگان مساوي از كليه خلق‏ها به عنوان تضمين در برابر اجحافات احتمالي كه ممكن است از سوي خلقي با جمعيت بيشتر، بر خلقي با جمعيت كمتر تحميل شود.
من اعتقاد كامل دارم كه اسلامي كه من مي‏شناسم، با هيچ كدام از اين سه اصل پيشنهادي مخالفتي ندارد. نه رهبران مذهبي عالم تشيع، نه رهبران مذهبي عالم تسنن بزرگان اديان ديگر، نمي‏توانند با اين سه اصل انساني، كه ضامن دموكراسي و بقاي آزادي در ايران خواهد بود، مخالفت كنند. انقلاب ما، انقلابي بوده است عليه تمركز و ديكتاتوري، عليه استبداد، استعمار و امپرياليسم. سه اصلي كه شمردم ادامه انقلاب ما را در همه سطوح تضمين خواهد كرد.
متشكرم، اين توضيح را نيز بايد خدمت آقايان بدهم كه من از به كار بردن كلمه خلق منظور خاصي نداشتم، كلمه خلق را در قرآن هم داريم حالا آيا اگر كمونيست‏ها اين كلمه را به كار مي‏برند ما نبايد آن را به كار ببريم؟ اين كلمه است. (همهمه نمايندگان)
رئيس- آقايان خواهش مي‏كنم بحث نكنيد ضمناً وقت آقاي مرادزهي هم تمام شد
رباني شيرازي- شما اسم تجزيه را خود مختاري مي‏گذاريد؟
مير مرادزهي- اسمش را هرچه دلتان مي‏خواهد بگذاريد.
رئيس- توجه بفرماييد تقاضا شده است به مناسبت چهلمين روز شهادت پاسداران و ارتشيان‏
                        مشروح مذاكرات قانون اساسى‏جلسه‏50-32، ص: 985
و برادران كرد ما در پاوه و كردستان، نمايندگان بلند شوند و يك سوره حمد به خاطر شادي روح آنان تلاوت نمايند.
 (حضار قيام كردند و به تلاوت سوره حمد پرداختند)
رئيس- اللهم اغفرلنا ولهم به جاه محمد صلي الله عليه و آله، حالا اسامي غايبين و ديرآمدگان جلسه عصر دوشنبه قرائت مي‏شود.
غايبين آقايان: حائري كه كسالت داشتند و معذور بودند، سحابي مأموريت داشتند و خود من كسالت داشتم. نمايندگاني كه تأخير داشتند آقايان باهنر، باريك‏بين، بني صدر، دكتر بيت اوشانا، دكتر بهشتي، طاهري گرگاني، طاهري خرم‏آبادي، عرب، حسيني هاشمي، حيدري، خالاتيان، رحماني، صدوقي، دكتر ضيائي، كريمي، طباطبائي، فوزي، مدني، مقدسي، خانم گرجي، مقدم مراغه‏اي، موسوي اردبيلي، مير مرادزهي، هاشمي‏نژاد كه در ساعت سه و بيست دقيقه جلسه را ترك كردند و آقاي طاهري اصفهاني هم كه قدري كسالت داشتند و جلسه را ترك كردند. (رباني شيرازي- راجع به يكي از اين افراد فرموديد كه مأموريت داشتند.) آقاي سحابي را گفتم مأموريت داشته‏اند. (رباني شيرازي- از طرف مجلس؟) از طرف مجلس خير، لابد مأموريت ديگري داشته‏اند. (اشراقي- ايشان وزير شده‏اند.) (رباني شيرازي- آقا ايشان وزير شده‏اند مأموريتي نداشته‏اند، اشتباه نكنيد.) نوشته‏اند «مأموريت» من هم «مأموريت» خواندم.
2- طرح و تصويب اصل 79 (اصل نود و پنجم)
رئيس- وارد دستور جلسه مي‏شويم و يادآوري مي‏كنم آن اصولي كه مربوط به شوراي نگهبان بوده است تصويب شده است و من به علت كسالتي كه داشتم در آن موقع حضور نداشتم و آن اصل 78 بوده است كه مي‏خوانم: «اصل 78- كليه مصوبات مجلس شوراي ملي بايد به شوراي نگهبان فرستاده شود، شوراي نگهبان موظف است آن را حداكثر ظرف ده روز از تاريخ وصول از نظر انطباق بر موازين اسلام و قانون اساسي مورد بررسي قرار دهد، چنان‏چه آن را مغاير ببيند براي تجديد نظر به مجلس بازگرداند ..» اين اصلي بوده است كه تصويب شده است حالا اصل 79 كه بلافاصله دنبال آن قرار مي‏گيرد مطرح است.
اصل 79 (اصل نود و پنجم)- در مواردي كه شوراي نگهبان مدت ده روز را براي رسيدگي و اظهار نظر نهايي كافي نداند، مي تواند از مجلس شوراي ملي حداكثر براي ده روز ديگر با ذكر دليل خواستار تمديد وقت بشود.
تهراني- اين در كميسيون مشترك به اتفاق آراء تصويب شده است و فكر مي‏كنم كسي نظري نداشته باشد.
رئيس- اگر آقايان نظري ندارند رأي بگيريم. (اظهاري نشد) لطفاً گلدان‏ها را ببريد.
 (اخذ رأي به عمل آمد و نتيجه به شرح زير اعلام شد)
رئيس- حاضران درجلسه هنگام اخذ رأي شصت و يك نفر، آراء موافق پنجاه و هشت رأي، مخالف يك رأي، ممتنع دو رأي، بنابراين تصويب شد، تكبير. (حضار سه مرتبه تكبير گفتند)
                        مشروح مذاكرات قانون اساسى‏جلسه‏50-32، ص: 986
3- طرح و تصويب صل 74 (اصل يكصدم)
رئيس- حالا وارد اصولي كه مربوط به شوراها است مي‏شويم.
رباني املشي- اصل ديگري را آقايان امضاء كردند و فرستادند، حالا چطور شده است كه گروه هفت نفري آن را رسيدگي نكرده‏اند؟ و آن اصل اين بود كه: «مادامي كه شوراي نگهبان نباشد مجلس قانونيت ندارد» يعني اين‏طور نشود كه مثل گذشته اين پنج نفر فقها را كنار بگذارند. اين را آقايان امضاء كردند حالا نمي‏دانم چطور شده است؟
رئيس- آقاي رباني املشي الان اين در اختيار ما نيست بعداً آن را مورد بررسي قرار مي‏دهيم و اگر چنين چيزي لازم باشد بعداً اضافه مي‏شود. حالا اصل 74 قرائت مي‏شود.
اصل 74- براي پيشبرد سريع برنامه‏هاي اجتماعي، اقتصادي، عمراني، بهداشتي، فرهنگي، آموزشي و ساير امور رفاهي با توجه به مقتضيات محلي از طريق همكاري مردم اداره امور هر روستا، بخش، شهر، شهرستان يا استان با نظارت شورايي به نام شوراي ده، بخش شهر، شهرستان يا استان صورت مي‏گيرد كه اعضاي آن را مردم همان محل انتخاب مي‏كنند. حدود اختيارات و نحوه انتخاب و نظارت شوراهاي مذكور و سلسله مراتب آنها را كه بايد با رعايت اصول وحدت ملي و تمايلات ارضي و نظام جمهوري اسلامي و تابعيت حكومت مركزي باشد قانون معين مي‏كند.
رئيس- آقاي موسوي اردبيلي سؤالي داريد؟
موسوي اردبيلي- من مي‏خواهم از هفت دقيقه وقت مقرر استفاده كنم و صحبت كنم.
رئيس- موافقيد يا مخالف؟ (موسوي اردبيلي- موافقم) آقاي صافي شما سؤالي داريد؟ (صافي- خير) آقاي سبحاني شما سؤالي داريد؟
سبحاني- ما صبح يك كلمه‏اي را پيشنهاد كرديم و فرستاديم مثل اين‏كه در اينجا نگنجانده‏اند و آن اين است كه هدف از شوراها علاوه بر تسريع در امور، يك نكته ديگري هم هست و آن استفاده از افكار مردم و واگذاري كار مردم به مردم است. چون اين قيد را صبح از تذكرات فرستاديم ولي در اينجا درج نشده است خواستم عرض كنم كه علاوه بر پيشبرد امور اجتماعي، استفاده از افكار مردم و واگذاري كار مردم به مردم هم قيد شود اين مطلب را دوبار صبح تذكر داديم ولي به آن توجه نشده است.
رئيس- بسيار خوب، آقاي مكارم شيرازي شما فرمايشي داريد؟
مكارم شيرازي- ايشان تذكر دادند ولي آقايان تصويب نكردند.
رباني شيرازي- اين نظر خود ايشان است.
رئيس- آقاي رحماني شما سؤالي داريد؟
رحماني- اين «سلسله مراتب» به عقيده بنده بايد حذف شود چون سلسله مراتب به صورتي است كه موجبي براي الهام گرفتن شوراي ده از شوراي شهر و شوراي استان مي‏شود و همچنين موجبي براي تمركز قدرت در استان‏ها مي‏شود و چون روستانشينان در اكثر استان‏ها و شهرستان‏ها اكثريت دارند و طبقه محروم و ضعيف هستند ناراضي خواهند شد و اين كار خاصيت شوراها را از بين مي‏برد و انحصارطلبي را به صورتي ديگر به وجود مي‏آورد و مالًا اختيارات و تصميم‏گيري‏ها را در مراكز استان‏ها به عده‏اي معدود مي‏سپارد.
                        مشروح مذاكرات قانون اساسى‏جلسه‏50-32، ص: 987
رئيس- آقاي موسوي تبريزي شما فرمايشي داريد؟ (موسوي تبريزي- خير) آقاي دكتر آيت شما مطلبي داريد؟ مثل اين‏كه نيستند و حالا نوبت خود بنده است. يك چيزي را اول نوشته بودم كه آقايان آن را تصويب نكردند و من هم آن را كنار گذاشتم و اصراري هم ندارم من نوشته بودم «براي جلوگيري از تمركز امور» مثل اين‏كه آن را قبول نكردند اما يك چيز را رويش اصرار دارم كه باشد و شايد آقايان هم تصديق بكنند و آن اين است كه در اين اصل كه ما نوشته‏ايم «شرايط انتخاب‏كنندگان و انتخاب‏شوندگان را قانون تعيين مي‏كند» اگر يادتان باشد در انجمن‏هاي ايالتي و ولايتي يكي از چيزهايي كه خيلي مورد بحث بود شرايط انتخاب‏كننده و انتخاب‏شونده بود و اين را ما بايد قطعاً بنويسيم كه شرايطش را قانون بعداً معين مي‏كند.
دكتر قائمي- در اصل 75 هست.
رباني شيرازي- درقانون شوراها كه شوراي انقلاب تصويب كرده گفته شده، در اينجا شوراها با قطع نظر از ويژگي‏هاي مذهبي ونژادي و زباني انجام مي‏شود.
رئيس- ما چه كار به آن داريم، حالا داريم در اينجا قانون اساسي مي‏نويسيم، دراينجا بايد فقط بنويسيم كه شرايط انتخاب‏كنندگان و انتخاب‏شوندگان را قانوني كه به تصويب مجلس شوراي ملي مي‏رسد تعيين خواهد كرد كه چه جور اشخاصي حق انتخاب شدن دارند. (دكتر آيت- ما اگر خودمان تعيين كنيم كه بهتر است.) علي اي حال به نظر من لازم است كه اين باشد. (رحماني- نحوه نتخاب كافي است.) نحوه انتخاب غير از شرايط است. اگر بخواهيم اين اصلاحي كه عرض كردم در صورتي كه آقايان موافق باشند اينجا بنويسيم، بايد به اين طريق باشد: «شرايط انتخاب‏كنندگان و انتخاب‏شوندگان و حدود اختيارات و نحوه انتخاب و نظارت» آقاي مراغه‏اي شما سؤالي داريد؟ (مقدم مراغه‏اي- من مخالفم) مخالف با اصل؟ (مدم مراغه‏اي- اگر اجازه بفرماييد عرض مي‏كنم.) آقاي دانش‏راد بفرماييد.
دانش‏راد- من با حذف «مشاركت» مخالفم، براي اين‏كه با مصوبه شوراي انقلاب مغايرت دارد. شوراي انقلاب صريحاً مشاركت را تأييد و تصويب كرده است. (يزدي- شوراي انقلاب كه بعد قانونيت ندارد.) ما بايد به اين موضوع جنبه قانوني بدهيم، در هر صورت با حذف «مشاركت» مخالفم.
رئيس- آقاي رشيديان شما سؤالي داريد؟
رشيديان- بنده يك طرحي خدمتتان فرستادم صبح هم اول وقت اين طرح را دادم.
تهراني- صبح داده‏اند ان شاء الله براي فردا آماده مي‏شود.
رئيس- آقاي قرشي بفرماييد.
قرشي- منظور از اين «سلسله مراتب» چيست؟ آيا اين شوراها يكي بر ديگري حكومت دارد يا منظور ديگري هست؟ خواستم اين را توضيح بدهد.
رئيس- منظور از سلسله مراتب، معلوم است كه اگر اول شوراي ده باشد بالاتر از آن شوراي بخش است و بعد بالاتر از اين شوراي شهر است و بعدش هم شوراي استان است و به همين ترتيب بالاخره يك چنين سلسله مراتبي وجود دارد. (قرشي- منظورم اين است كه آيا اينها بر هم‏
                        مشروح مذاكرات قانون اساسى‏جلسه‏50-32، ص: 988
حكومت دارند؟) مسأله حكومت نيست، مسأله اين است كه شوراي ده، شوراي بخش را انتخاب مي‏كند و شوراي بخش، شوراي شهر را و شوراي شهر، شوراي استان را، قهراً مراتب آن اين‏طور است. آقاي موسوي جزايري بفرماييد.
موسوي جزايري- بنده مطلبي داشتم و خواستم در دو سه كلمه عرض كنم همان چيزي را كه آقاي سبحاني گفتند بنده هم ديروز و هم امروز صبح نوشتم و دادم به آقاي دكتر عضدي چون هدف اصلي از شوراها پيشبرد برنامه‏هاي مادي و امثال اينها نيست، هدف اصلي و اساسي از تشكيل شورا احترام به شخصيت و افكار مردم است بنابراين قبل از اين‏كه اين جهات در بيان هدف از تشكيل شورا ذكر بشود بايد به آن مطلب اشاره شود يعني احترام به افكار و شخصيت مردم.
رئيس- همه‏اش احترام نيست بلكه از باب اين است كه مردم هر مركزي، خواسته‏ها و نيازهاي خودشان را بهتر مي‏توانند تشخيص بدهند.
موسوي جزايري- يا به خاطر اين است كه حاكميت مردم حفظ شود و مردم خودشان حاكم بر سرنوشت خودشان باشند.
رئيس- آقاي مراغه‏اي تشريف بياوريد به عنوان مخالف صحبت كنيد.
مقدم مراغه‏اي- به نام خدا. البته در اين مسأله شوراها صحبت زياد شده است و بنده هم در تمام جلساتش شركت داشته‏ام و با دقت تمام دنبال كرده‏ام آن چيزي را كه مي‏خواهم عرض كنم، لازم است كه گفته شود و من تصور مي‏كنم اين‏كه اصرار مي‏شود موافق و مخالف صحبت نكنند صحيح نيست چون بعضي وقت‏ها لازم است كه حرف‏ها گفته بشود. (همهمه نمايندگان)
كريمي- اين صحبت‏ها چه ربطي به اين اصل دارد؟
رئيس- آقا اجازه بدهيد صحبتشان را بكنند.
يزدي- چه موقع اصرار شده است؟ آنجايي كه نه موافق و نه مخالف بوده صحبتي نشده است و الان هم كه قرار است به عنوان موافق و مخالف صحبت كنند كه ايشان به عنوان مخالف صحبت مي‏كنند.
مقدم مراغه‏اي- شما بي‏حوصلگي نفرماييد.
يزدي- شما در اولين جمله‏تان مي‏گوييد اصرار مي‏كنيد، چه كسي اصرار كرده است؟
رئيس- آقاي يزدي اجازه بفرماييد صحبتشان را بكنند.
مقدم مراغه‏اي- بر طبق آيين‏نامه شما بايد با ماهيت اين اصل مخالف باشيد، در حالي كه با نحوه تدوين آن موافق هستيد اگر شرايطش را بخواهيد اضافه يا كم كنيد آيين‏نامه به شما اجازه نمي‏دهد و ثانياً اينجا اصراري بر حرف نزدن موافق و مخالف نبوده است و كسي اصرار نكرده است كه موافق حرف نزند و مخالف هم حرف نزند شما اگرمخالف هستيد طبق آيين‏نامه بايد با محتواي اين اصل مخالف باشيد.
رئيس- آقاي موسوي بسيار خوب آقاي مراغه‏اي از شما خواهش مي‏كنم راجع به اين اصل، آن‏چه محتواي نظر مخالف داريد بيان كنيد.
مقدم مراغه‏اي- ما به تدريج كه اصول قانون اساسي را تصويب مي‏كنيم و به طرف‏
                        مشروح مذاكرات قانون اساسى‏جلسه‏50-32، ص: 989
مقصود اساسي كه استقرار جمهوري اسلامي است پيش مي‏رويم، براي خودمان يك خطوط اصلي تنظيم مي‏كنيم كه ديگر از آن اصول انحراف نبايد داشته باشيم و براي اين‏كه پيوستگي اين اصول با هم حفظ شود در اين اصل شوراها يعني در مطلبي كه الان عنوان شده است سه اصل است كه بايد با هم تلفيق شود. يكي اصل پنجم يعني ولايت فقيه و يكي اصل حاكميت ملي و يكي هم اصل «وشارهم في الامر» كه يك اصل اسلامي است. همه ما مي‏دانيم حكومت ايران تا به امروز يك حكومت متمركزي بود كه در دوران پنجاه و هفت ساله پهلوي تمركز به نهايت درجه رسيد زيرا تمام فرامين از مركز صادر مي‏شد و ايالات و ولايات و دهات همه تحت دستورات و فرمان‏هاي ظالمانه تهران بودند و تهران به بهاي فقير شدن تمام مناطق وسعت پيدا كرد. همين‏طور كه ما امروز مي‏خواهيم يك تعديل ثروتي بين مردم بشود يعني براي ثروتمندان يك محدوديت‏هايي به نفع مستضعفان ايجاد شود. (كريمي- شما مي‏خواهيد تعديل ثروت را هم حالا بيان كنيد.) شما كه اهل منطق هستيد و مي‏دانيد كه براي گفتن يك مطلب صغري و كبرايي بايد گفته شود. (كريمي- با اين مقدمات چه وقت اصل مطلب را خواهيد گفت؟) شما اجازه بدهيد هفت دقيقه وقتم را حرف بزنم اگر وقتم نرسيد كه نمي‏گويم. عرض كردم بايستي مسائلي بين مناطق مختلف رعايت شود كه عدالت در همه نقاط گسترش پيدا كند، براي اين منظور ما سه اصل را بايد پياده كنيم يكي اصل شوراها است و يكي هم اصل حاكميت مردم است و ولايت فقيه، ولايت فقيه كه روشن است كه بر طبق آن اصول اسلامي بايد در همه جا مستقر شود، ولي در مقابل اصل حاكميت ملي نتيجه‏اش اين است كه بنده حاكميت ملي را به دو قسمت تجزيه مي‏كنم. يكي حاكميت ملي است كه تجزيه‏ناپذير است و تنها حاكميت ملي وجود دارد و آن كشور ايران است كه ما همه طرفدار وحدت اين حاكميت ملي هستيم ولي ديگري حاكميت اداري است كه مردم مي‏خواهند بدانند در ايالات و ولايات اينها اختيارشان چيست و مسأله بر سر اين است كه اين اختيار را چطور عمل بكنند زيرا ما به آنها توصيه لازم را مي‏كنيم و قانون هم هست كه بايد اساس شوراها باشد ولي مقدم بر شوراها مسأله اختيارات است اين اختيارات را كه مي‏گوييم مقصود اختيارات در مورد حاكميت ملي نيست مقصود اختيارات در مورد حاكميت اداري است كه مي‏خواهند اينها بدانند تا چه اندازه است. آنها مي‏گويند مجلس شوراي ملي و حكومت مركزي آن حاكميتي را كه مي‏خواهد به خودش اختصاص بدهد تعيين كند و در آن چيزي كه مي‏ماند ما را آزاد بگذارد ما با منطقه خودمان و با روحيات خودمان آزادتر هستيم و با فرهنگ خودمان آشناتر هستيم و مي‏دانيم كه چه كار بكنيم. خدا شاهد است اين مطلب را كه عرض مي‏كنم به خاطر اين است كه جمهوري اسلامي بعد از سال‏ها ظلم و استبداد پيام آزادي براي مردم آورده است. مردم بايد اين را احساس كنند و بدانند كه اين حكومت ديگر حكومت سابق نيست و علاجش اختيارات بايد به وسيله شوراها تعيين بشود و بنده داخل شدن در جزييات مسأله شوراها را در اينجا مصلحت نمي‏دانم كه عنوان كنم. زيرا ما اصولي را تصويب مي‏كنيم كه مي‏گوييم امور مملكت بايد بر اساس شوراها باشد مسلم است كه اين شوراها در مورد مسائل كارگري يك جور است و در مورد مسائل روستايي يك جور ديگر است و در مسائل اجتماعي يك جور است پس ملاحظه مي‏كنيد كه ما در اين مطالبي كه در اين اصل ذكر كرده‏ايم دو راه حل است يا اين‏كه‏
                        مشروح مذاكرات قانون اساسى‏جلسه‏50-32، ص: 990
همان‏طور كه بنده پيشنهاد كردم يك مجلس ايالات باشد و مردم بيايند به اينجا و اتكايشان به آن باشد و به طور مساوي نمايندگي داشته باشند و اينها دراينجا جمع بشوند به عنوان مجلس ايالات كه برخورد ايالات و مسائلي كه بين ايالات است در آنجا حل و فصل شود. الان بنده اين مسأله را عرض مي‏كنم مي‏دانم در چه شرايطي دارم حرف مي‏زنم اگر اين شرايط و اين هيجان امروز نبود بنده يك خرده واضح‏تر صحبت مي‏كردم و جلوتر مي‏رفتم ولي چون الان وضع اين‏طور است اين اميد را شما در دل‏ها روشن كنيد كه مردم به آينده اميدوار باشند. حالا اين اصل را در قانون اساسي بگذاريد، ولي بگذاريد مجلس اول كه مي‏آيد اين مطلب را حل كند كه مردم ايالات مطمئن باشند. مطلب ديگر اين‏كه من مي‏خواهم اين مجلس خبرگان مجلس دوستي و آشتي براي همه مردم باشد. (عرب- درباره اصل صحبت خواهد كنيد.) اجازه بفرماييد خدا شاهد است من نمي‏خواستم مطلبي بگويم ولي چون وقت مجلس يك ماه تمديد شد و بنده ديدم فرصتي هست خواستم اين مطالب را عرض كنم والا براي من چه نفعي دارد كه اين مطلب را اينجا بگويم جز اين‏كه بنده علاقه به اين جمهوري اسلامي دارم آيا شما مي‏توانيد علاقه ديگري براي من فكر كنيد؟
يزدي- نمايندگاني كه در مجلس هستند مربوط به سراسر مملكت هستند.
رئيس- آقاي يزدي اجازه بدهيد صحبت كنند. آقاي مراغه‏اي علاوه بر اين ما يك شوراي عالي هم داريم.
مقدم مراغه اي- بنده را منحرف نكنيد اجازه بدهيد از اين اصل نتيجه بگيرم مجلس شوراي ملي بر اساس جمعيت است يعني چه؟ يعني تركمنستان يا اصفهان يا شيراز به تعداد هر صد هزار يا صد و پنجاه هزار نفر يك نماينده دارد يعني تهران با پنج ميليون جمعيتش بر همه استان‏ها امتياز خواهد داشت و امتيازاتي را كه تا به حال گرفته حفظ خواهد كرد. (يزدي- نمايندگان مال سراسر مملكت هستند منطقه پرست نيستند و مسؤوليت مال همه است.) ما انسان هستيم و فرشته نيستيم، اگر فرشته بوديم احتياج به قانون نبود.
رئيس- آقا جواب ندهيد.
مقدم مراغه‏اي- در هر حال ما در قانون اساسي سابق سه اصل 90 و 91 و 92 را داشتيم كه اين اصل اجرا نشد چرا اجرا نشد؟ براي اين‏كه استبداد بود ولي الان حكومت، حكومت جمهوري اسلامي است و اين فرصتي است براي جامعه ايراني كه با نفوذ اسلامي خطرهايي را كه احتمال داده مي‏شود جلويش را بگيرد و من اطمينان دارم و اين را با ايمان عرض مي‏كنم و نگراني هم ندارد، در تمام استان‏ها اسلام قوي است و صحبتش صحبت قوي است و هيچ نگراني نيست فقط به ايالات كمي فرصت و كمي اختيار بدهيد و چون تا به حال مردم محروم بوده‏اند فرصت بدهيد و بگذاريد مثل بچه‏هايي كه مي‏خواهند تازه راه بيافتند، مسائل خودشان را خودشان اداره كنند. (اشراقي- چرا از اين اختيار نگران هستيد؟) عرض كردم با وجود اسلام جاي نگراني نيست و بنده اين را با ايشان عرض مي‏كنم نه اين‏كه براي تظاهر باشد.
اشراقي- اين مطالب كه مي‏گوييد دنباله دارد.
رباني شيرازي- درباره اصل بايد صحبت كنند چرا اين مطالب را مي‏گويند؟
رئيس- آقاي رباني شيرازي چرا نمي‏گذاريد صحبت كنند. آقاي مراغه‏اي بفرماييد بنشينيد وقت حضرت‏عالي تمام شده است.
                        مشروح مذاكرات قانون اساسى‏جلسه‏50-32، ص: 991
مقدم مراغه‏اي- در باره اصل 75 بنده نمي‏خواستم مصدع بشوم.
رئيس- منظورتان اين است كه اصل 75 نظر شما را تأمين مي‏كند. آقاي رشيديان پيشنهادي فرستاده‏اند كه چون با خود اصل تفاوت دارد و سه امضاء هم بيشتر ندارد قابل طرح نيست. چون آقاي مقدم مراغه‏اي به عنوان مخالف صحبت كردند الان يكنفر به عنوان موافق مي‏تواند صحبت كند، آقاي موسوي اردبيلي اولين نفر از موافقين هستند كه اسم نوشته‏اند. آقاي موسوي اردبيلي بفرماييد.
موسوي اردبيلي- بسم الله الرحمن الرحيم. من از اين‏كه به مدت هفت و نيم دقيقه وقت سروران عزيز را مي‏گيرم معذرت مي‏خواهم. يكي دوتا مطلبي بود كه فكر كردم اگر خدمت آقايان عرض كنم شايد خالي از فايده نباشد. در اين چند اصل مسأله شوراها مطرح مي‏شود، در مورد شوراها 7- 8 اصل هست كه ان شاء الله برادران عزيز مورد مطالعه و بررسي قرار داده‏اند و احياناً اگر اصول ديگري هم مربوط به شوراها مي‏شود مطالعه خواهند فرمود و با در نظر گرفتن اطلاعات وسيع، گفته‏ها، شنيده‏ها، موقعيت محل، اميدوارم اصولي را در اين مجلس خبرگان براي شوراها تصويب بفرمايند كه نه حالا، بلكه بعد از مدت‏هاي مديد هم جنبه ترقي و پيشرفت خود را حفظ كند. مسألة شوراها مسأله‏اي است كه افتخار دين ماست، اين يك اصل قرآني است. اگر براي ملت‏هاي ديگر يك قرن يا نيم قرن است كه مسألة شوراها مطرح شده ما افتخار داريم كه چهارده قرن است كه اين مسأله برايمان مطرح است. رهبر انقلاب اهميت و توجهي كه به مسألة شوراها دارند شايد كم نظير باشد. من اين مسأله را الان خدمت خواهر و برادران عزيز عرض مي‏كنم. روزهايي كه ايشان در پاريس تشريف داشتند و من خدمت ايشان رفته بودم يكي از مسائلي كه مطرح شد مسألة شوراها بود وقتي اين مسأله مطرح شد نظر ايشان اين بود كه به محض سقوط رژيم سابق بايد شوراهاي منطقه اختيار مناطق خود را به دست بگيرند حتي قرار شد يكي دو روز اقامتم را در پاريس تمديد كنم تا چيزي كه در اين زمينه نوشته مي‏شود و نوشته هم شد بيشتر روي آن بحث و بررسي شود كه بررسي هم شد و بعد از بررسي تقريباً زوائدش حذف شد و من متن آن را كه در پاريس نوشته بودم با خودم به ايران آوردم و تكثير كردم و به افرادي كه مورد نظر بود و فكر مي‏كنم بعضي از اينها شايد در همين مجلس هم باشند، خدمتشان فرستاده شد اصل متني كه از پاريس آورده‏ام الان هم پيش من است. به هر حال از آن موقع ايشان دستور فرمودند كه در مورد شوراها مطالعات لازم بشود تا چيزي براي شوراها نوشته شود و به محض اين‏كه رژيم سقوط كرد، نظام شورا جاي آن را بگيرد، منتها بعد از سقوط رژيم وضع فوق العاده‏اي پيش آمد و نظام شوراها پياده نشد بعد ايشان دستور فرمودند در اين مورد تسريع شود، و رفقا و اردتمندان به ايشان نشستند و آيين‏نامه ديگري نوشتند كه آن هم الان موجود است. تاكنون چهار نظام‏نامه يا آيين‏نامه در مورد شوراها نوشته شده است خواستم عرض كنم كه اين مسأله، مسأله‏اي نيست كه براي ما تازگي داشته باشد و يا مسأله‏اي باشد كه اين روزها بازار داغي پيدا كرده باشد. مسألة شوراها، مسأله‏اي است اسلامي و بناي اين انقلاب بايد روي اين اصل اسلامي و پرمحتوا برقرار شود و اميدوارم ان شاء الله با حسن نيت و دقت نظري كه آقايان دارند در تنظيم اصول مربوط به شوراها به وجه احسن دقت نظر بفرمايند و در عمل هم به همان صورت پياده شود. خدا را گواه مي‏گيرم بدون اين‏كه كوچكترين نظري به افراد يا گروه‏هاي خاصي داشته باشم، كلي عرض مي‏كنم كه گاهي بعضي‏ها از بعضي الفاظ و بعضي مطالب‏
                        مشروح مذاكرات قانون اساسى‏جلسه‏50-32، ص: 992
استفاده‏هاي تبليغاتي مي‏كنند، ان شاء الله در ميان ما و در ميان برادران ما چنين افرادي و چنين گروه‏هايي وجود ندارد. ما يك شعار دادن داريم و يك واقعيت و حسابگري و يك مسألة اساسي ملي را پياده كردن. در مقام شعار دادن همه رقم مي‏شود شعار داد، اما در مقام اجرا مسأله را بايد طوري اجرا كرد كه به جاي اين‏كه يك اصلاحي بشود خداي نكرده يك در هم ريختگي و يك فسادي پيش نيايد، ما همه به اين موضوع معتقديم، ولي چون من از طرف ديگران وكالت ندارم شخصاً عرض مي‏كنم كه مسأله شوراها به معناي حقيقي و واقعي، از پايين به بالا حتي به معناي تنظيم كميته‏ها، از كميته به نماينده كميته، تشكيل كميته‏ها به شكل شوراي ده، و تصميم دسته‏جمعي، انتقال فكر از آنجا به بالا و انتقال قدرت از دست حكومت و دولت به مردم كه صاحبان اصلي قدرتند، بايد به آنها منتقل شود كه صاحب سرنوشتند و مي‏بايست در سرنوشت خود به تمام معنا آزاد باشند. اين مسأله نه مخالف دارد، نه دو دلي دارد، نه كسي در آن ترديد دارد. به هر حال چون وقتم دارد تمام مي‏شود و متأسفانه رسم است كسي كه به عنوان موافق صحبت مي‏كند بايد در مورد حرف‏هاي شخص مخالف هم نظراتي داشته باشد عرض مي‏كنم كه من فرمايشات برادرم آقاي مراغه‏اي را يادداشت كردم ايشان فرمودند اين مسأله، ولايت فقيه و حاكميت ملي «وشاورهم في الامر» مورد تلاقي اين سه اصل است. بعد هم ايشان گفتند نظر ما در اينجا حاكميت اداري است. اينها همه تنظيم شده و اگر برادران زحمتي به خود بدهند و چندتا قانوني كه براي شوراها تنظيم شده مطالعه بفرمايند خواهند ديد در آنجا هست يعني همه اين مسائل كه صحبت مي‏شود به طور كامل در آنجا آمده است و تا آنجا كه من اطلاع دارم نقصي وجود ندارد، و البته اگر نقصي هم وجود داشته باشد و لازم شود با يكي دو كلمه اصلاح شود، اصلاح مي‏شود. من نمي‏دانم به كجاي فرمايشات ايشان من معترض شوم چون ايشان به عنوان مخالف اين اصل آمدند صحبت كردند. اگر بخواهيم بگوييم آقاي مراغه‏اي مخالف اين اصل است يعني مخالف شورا است، ولي ايشان مخالفت با مسألة شورا نكردند بلكه گفتند مجلس ايالت بايد باشد. خوب، اين چه ربطي با اين اصل دارد؟ به نظر من ايشان نه با اين اصل موافق بودند و نه مخالف. پس من در مقام رد ايشان نمي‏توانم چيزي عرض كنم جز اين‏كه ايشان فرمودند اصراري به اين‏كه كسي موافق و مخالف صحبت نكند، نداشته باشيد. اگر منظورشان اين است كه در بعضي از اصول چون هيچ حرفي نيست و پيش از ظهرم وقت زيادي صرف رفع ابهامات و اشكالات آن شده است، ديگر كسي در جلسه علني صحبت نمي‏كند، مسأله منتفي است چون كسي در اين‏گونه مواقع داوطلب صحبت نيست، البته آقايان هيأت رئيسه وظيفه دارند كه اگر يكي از نمايندگان گفت كه حرفي دارم ايشان اجازه بدهند حرفش را بزند همان‏طوري كه تا به حال اجازه داده‏اند و ما هم به همه حرف‏ها چه موافق و چه مخالف گوش كرده‏ايم.
رئيس- همان‏طور كه الان وقت شما تمام شده و به حرف ما گوش مي‏دهيد و به صحبتتان پايان مي‏دهيد.
موسوي اردبيلي- بلي، جناب رئيس مي‏فرمايند وقت من تمام است، من هم گوش مي‏كنم. «علي عيني و علي رأسي» ظاهراً مستمعي مثل من نداريد.
رئيس- با اجازه آقايان من تذكري را عرض كنم. چون در قم وقتي كه درس مي‏خوانديم رسم ما بر اين بوده كه وقتي مباحثه مي‏كرديم طرف به محض اين‏كه مبتدا را مي‏گفت ما مي‏فهميديم‏
                        مشروح مذاكرات قانون اساسى‏جلسه‏50-32، ص: 993
كه خبرش چيست، شروع مي‏كرديم به اعتراض كردن و نمي‏گذاشتيم طرف حرفش را بزند. اين رسمي بود كه ما در طلبگي داشتيم ولي در اينجا و در اين مجلس چون غير از ما طلبه‏ها، مستمعين ديگري هم هستند اجازه بدهيد وقتي يكي از دوستان پشت تريبون آمد و صحبتي داشت حرفش را تا آخر بزند. چون در اينجا آزادي كامل حكم فرماست، هر كس هر حرف و هر اعتقادي دارد مي‏تواند آزادانه آن را مطرح كند و بگويد. البته بعد از پايان سخن او اگر كسي اعتراضي دارد نوبت مي‏گيرد و مي‏آيد و صحبت مي‏كند. مقصودم اين است كه طوري نشود كه بحث‏ها در هم بر هم شود و گوينده نتواند مقصودش را بيان كند. آقاي بني صدر شما صحبتي داريد؟
بني صدر- عرض كنم كه در مورد مطالب ...
تهراني- بعد از صحبت يك موافق و مخالف ديگر جاي حرفي باقي نمي‏ماند.
رباني شيرازي- درست مي‏فرماييد شما بايد آيين‏نامه را اجرا بفرماييد.
رئيس- آقاي بني صدر شما سؤالي داريد؟
بني صدر- من خواستم توضيح بدهم براي آقاي مراغه‏اي كه متوجه باشند كه نكات مورد نظر ايشان را تماماً در نظر گرفته‏ايم و در مقايسه با بقيه قوانين اساسي دنيا، بيشتر از هر قانون اساسي به مناطق اختيار داده‏ايم.
رئيس- اگر جناب مراغه‏اي اصول 75 و 76 را مطالعه بفرمايند متوجه مي‏شوند كه همه خواسته‏هايشان تأمين شده است. آقاي غفوري شما سؤالي داريد؟
گلزاده غفوري- همان‏طوري كه يكي از دوستان فرمودند در اسلام به مسألة شوراها بيشتر از همه اديان و همه جاي دنيا اهميت داده شده است تا جايي كه مي‏گويد: در راه احياي اين حق جا دارد مردم جان‏فشاني كنند و همان‏طور كه آن روز گفتم «اذالم يكن امركم وشري بينكم فبطن الارض خيرلكم من ظهرها» وقتي كه كار شما بين خودتان از راه مشورت اداره نمي‏شود پس در اين صورت زير زمين براي شما بهتر است از روي آن. يعني اگر بميريد بهتر است تا زنده باشيد و اراده شما در زندگيتان بي‏اثر باشد. در اصل اين ماده در صدر آن نوشته شده بود «براي تأمين مشاركت» ولي الان من اين جمله را نمي‏بينم. مي خواستم ببينم كه در فلسفه حذف آن چه بوده است؟
رئيس- آقاي حجتي شما سؤالي داريد؟
حجتي كرماني- منم پيشنهادم اين است كه همان‏طوري كه آقاي سبحاني گفتند اولين جمله‏اي كه بعد از كلمه «براي» گفته مي‏شود اين باشد كه «به منظور سپردن كار مردم به مردم ...» و بعد هم در اينجا قيد شود كه فلسفه اصلي شوراها چيست و براي چه منظور است؟
تهراني- آقا بحث كافي است موافق و مخالف صحبت كردند، رأي بگيريد.
رئيس- اجازه بدهيد ببينم آقاي مرادزهي هم سؤالي داريد؟
مير مرادزهي- آقاي موسوي اردبيلي در سخنانشان اين‏طور نتيجه‏گيري كردند كه آقاي مراغه‏اي نه موافق هستند و نه مخالف، پس لازم مي‏آيد يك نفر هم به عنوان مخالف صحبت كند.
رئيس- آقاي مقدم مراغه‏اي به عنوان مخالف صحبت كردند پس نفر دومي به عنوان مخالف نمي‏تواند صحبت كند. عده‏اي از آقايان هم پيشنهاد كفايت مذاكرات داده‏اند ولي من قبل از اين‏كه اين اصل را بخوانم پيشنهاد خودم را در مورد اضافه كردن عبارت «شرايط انتخاب‏كنندگان و انتخاب‏شوندگان» تكرار مي‏كنم كساني كه با اين پيشنهاد موافق هستند دستشان را بلند كنند (اكثرا دستشان را
                        مشروح مذاكرات قانون اساسى‏جلسه‏50-32، ص: 994
بلند كردند) تأييد شد. پس اگر اجازه مي‏دهيد با اين اصلاح نسبت به اين اصل رأي بگيريم.
حجتي كرماني- همان‏طور كه عرض كردم و آقاي دكتر غفوري هم فرمودند اين اصل يك ابهامي دارد. اول مطلب را روشن بفرماييد بعد رأي بگيريد.
رئيس- آقاي حجتي در مورد اين اصل صبح به اندازه كافي بحث شده است و به نظر اكثر دوستان ابهامي وجود ندارد، بنابراين من اين اصل را يكبار ديگر مي‏خوانم تا نسبت به آن با ورقه اخذ رأي بشود:
اصل 74 (اصل يكصدم)- براي پيشبرد سريع برنامه‏هاي اجتماعي، اقتصادي، عمراني، بهداشتي، فرهنگي، آموزشي و ساير امور رفاهي با توجه به مقتضيات محلي از طريق همكاري مردم اداره امور هر روستا، بخش، شهر، شهرستان، يا استان با نظارت شورايي به نام شوراي ده بخش، شهر، شهرستان يا استان صورت مي‏گيرد كه اعضاي آن را مردم همان محل انتخاب مي‏كنند. شرايط انتخاب‏كنندگان و انتخاب‏شوندگان و حدود اختيارات و نحوه انتخاب و نظارت شوراهاي مذكور و سلسله مراتب آنها كه بايد با رعايت اصول وحدت ملي و تماميت ارضي و نظام جمهوري اسلامي و تابعيت حكومت مركزي باشد، قانون معين مي‏كند.
 (آقايان: دكتر روحاني و عضدي «منشي‏ها» در محل نطق حاضر شدند و پس از شمارش آراء، نتيجه به قرار زير اعلام گرديد:)
رئيس- عده حاضر در جلسه به هنگام اخذ رأي شصت و چهار نفر، تعداد كل آراء شصت و چهار رأي، آراء موافق پنجاه و نه رأي، آراء مخالف دو رأي، آراء ممتنع سه رأي، بنابراين، اين اصل تصويب شده، تكبير (حضار سه مرتبه تكبير گفتند)
4- طرح و تصويب اصل 75 (اصل يكصد و يكم)
رئيس- اصل دو بعدي يعني اصل 75 قرائت مي‏شود.
اصل 75 (اصل يكصد و يكم)- براي جلوگيري از تبعيض و جلب همكاري در تهيه برنامه‏هاي عمراني و رفاهي استان‏ها و نظارت بر اجراي هماهنگ آنها در استان‏ها، شوراي‏عالي استان‏ها مركب از نمايندگان شوراهاي استان‏ها تشكيل مي‏شود. نحوه تشكيل و وظايف اين شورا را قانون معين مي‏كند.
رئيس- سؤالي در مورد اين اصل داريد؟
خزعلي- در اين اصل كلمه «استانه» چهاربار تكرار شده است. من پيشنهاد مي‏كنم بعد از عبارت «... و نظارت بر اجراي هماهنگ آنها» كلمه «در استان‏ها» حذف شود.
رئيس- آقاي مير مرادزهي شما هم توضيحي داريد؟
مير مرادزهي- من معتقدم كه در اينجا بايد چارچوب اختيارات شورا مشخص شود، تا در مورد جزييات آن بعداً مجلس شوراي ملي تصميم بگيرد.
تهراني- به عنوان يك اصل، پيشنهاد بدهند تا مورد رسيدگي قرار بگيرد.
رئيس- آقاي بيت اوشانا سؤالي داريد؟
بين اوشانا- منظور از «تبعيض» چه نوع تبعيضي است؟
رئيس- يعني بين استان‏ها هيچ نوع تبعيضي وجود نداشته باشد، مثلًا براي يك استان‏
                        مشروح مذاكرات قانون اساسى‏جلسه‏50-32، ص: 995
صد ميليون تومان بودجه معين نكنند و براي استان ديگر ده ميليون تومان و اين همان مطلبي است كه آقاي مراغه‏اي هم دنبالش بوده‏اند كه علاوه بر نمايندگاني كه در مجلس شوراي ملي هستند به خاطر امور كشوري، براي اين‏كه خواسته‏هاي آن استان‏ها به دولت منعكس شود از هر استاني يكي، دو نماينده انتخاب مي‏شوند كه آنها نيازمندي‏ها و مسائل و مشكلات منطقه خود را پس از رسيدگي به دولت مي‏فرستند اين مسأله در كشورهاي ديگر هم سابقه دارد مثلا در كشور آمريكا در هر استاني به عدد افراد، مثلا هر دويست هزار نفر يك نماينده انتخاب مي‏شوند ولي هر استاني يك يا دو سناتور دارد و در اين مورد تبعيضي بين استان‏ها نيست يعني براي هر استاني بدون در نظر گرفتن تعداد جمعيتش دو سناتور در نظر مي‏گيرند، كه اينها مي‏نشينند و مشكلات استان خود را رسيدگي و بررسي و تبادل نظر مي‏كنند.
بيت اوشانا- اين يك چيزي بود شبيه شوراي مليت يا شوراي اقوام.
رئيس- ما اقوام نداريم، بلكه شوراي استان‏ها داريم كه آنها همان‏طوري كه عرض كردم مي‏نشينند و مشكلات استان‏ها را رسيدگي مي‏كنند و بعد به دولت ابلاغ مي‏كنند. سؤال ديگري نيست؟
فاتحي- بعضي از استان‏ها نسبت به استان‏هاي ديگر نيازمندي‏هايشان با هم فرق مي‏كند.
رباني املشي- اگر يك كلمه در اينجا اضافه بكنيد فكر مي‏كنم مطلب روشن‏تر شود يعني بنويسيم: «نحوه تشكيل و حدود وظايف» چون اصل وظيفه شوراها معلوم است و حدود وظايف آن را بايد قانون معين بكند.
رئيس- مقصود از حدود وظايف همان وظايف است، تفاوتي داد؟
سبحاني- من فكر مي‏كنم عبارت آخر اين اصل بايد جلو و عقب برود يعني بنويسيم: «از نمايندگان شوراهاي استان‏ها، شوراي‏عالي استان‏ها تشكيل مي‏شود». (عده‏اي از نمايندگان- هم صبح و هم حالا به اندازه كافي روي اين اصل بحث و رسيدگي شده است، خواهش مي‏كنم رأي بگيريد.)
رئيس- ظاهراً اشكال اساسي در اين اصل وجود ندارد، نسبت به اين اصل با ورقه اخذ رأي مي‏شود.
 (آقايان دكتر روحاني و عضدي «منشي‏ها» در محل نطق حاضر شدند و آراء مأخوذه را شمارش كردند و نتيجه به قرار زير اعلام گرديد.)
رئيس- عده حاضر در جلسه هنگام اخذ رأي شصت و چهار نفر، تعداد كل آراء شصت و چهار رأي، آراء موافق شصت و دو رأي، آراء مخالف يك رأي، آراء ممتنع يك رأي بنابراين تصويب شد، تكبير (حضار سه مرتبه تكبير گفتند.)
5- طرح و تصويب اصل 76 (اصل يكصد و دوم)
رئيس- اصل 76 قرائت مي‏شود.
اصل 76- شوراي‏عالي استان‏ها حق دارد در حدود وظايف خود طرح‏هايي تهيه و مستقيماً يا از طريق دولت به مجلس شوراي ملي ارائه نمايد. اين طرح‏ها در مجلس مورد بررسي قرار مي‏گيرد.
رئيس- من خودم فكر مي‏كنم براي محكم كردن كار بايد عبارت آخر اين اصل را به اين صورت بنويسم: «اين طرح‏ها در مجلس مورد بررسي قرار مي‏گيرد.»
رئيس- من خودم فكر مي‏كنم براي محكم كردن كار بايد عبارت آخر اين اصل را به اين صورت بنويسيم: «اين طرح‏ها بايد در مجلس مورد بررسي قرار بگيرد». (سبحاني- من هم‏
                        مشروح مذاكرات قانون اساسى‏جلسه‏50-32، ص: 996
همين مطلب را مي‏خواستم عرض كنم.) بسيار خوب، آقاي فوزي شما سؤالي داشتيد؟
فوزي- اينجا قيد شده كه اين طرح‏ها مستقيماً يا از طريق دولت به مجلس شوراي ملي ارائه مي‏شود. از طريق دولت، يعني واسطه آوردن، چه معنايي دارد؟ اين در حقيقت تشريفات را زياد مي‏كند. چرا مستقيماً خود آنها به مجلس شوراي ملي ارائه ندهند؟
رئيس- اين به نفع خود آنها است چون از هر راهي كه نزديك‏تر باشد اقدام مي‏كنند آقاي مكارم شما سؤالي داريد؟
مكارم شيرازي- مي‏خواستم عرض كنم كه علاوه بر اين‏كه در اين قانون مسأله شوراها در اجرا دخالت داده شده است، اينها در امر قانون‏گذاري هم به نحوي مشاركت دارند. يعني طرحي تهيه مي‏كنند و به مجلس ارائه مي‏دهند ومجلس هم وظيفه دارد روي آنها مطالعه كند.
رئيس- آقاي خامنه‏اي فرمايشي داريد؟
خامنه‏اي- بنده هم مي‏خواستم عرض كنم كه معمولًا وقتي كاري از طريق شوراها بيايد به دليل همين جهتي كه در كارهاي اجرايي هم هست وقتي به وسيله دولت يكي دوبار عمل مي‏شود در حقيقت اين يك رويه مي‏شود و در اين مملكت ثابت شده است كه گاهي يك رويه، قانوني را هم فسخ كرده است من هم در حقيقت ايراد آقاي فوزي را دارم كه وقتي از طريق دولت اين طرح‏ها به مجلس ارائه مي‏شود امكان دخل و تصرف در آنهاد زياد است ولي اگر از طريق مجلس باشد چنين نگراني نخواهد بود بنابراين من پيشنهاد مي‏كنم كه مستقيماً به مجلس ارائه شود.
رئيس- آقاي بشارت شما سؤالي داريد؟
بشارت- اين‏كه در اينجا نوشته شده است «اين طرح‏ها در مجلس مورد بررسي قرار مي‏گيرد» معلوم نيست كه در ظرف چه مدتي است؟ بايد يك مدتي يا يك قيد فوريتي برايش در نظر گرفت تا دچار تشريفات نشود و فوري در مجلس رسيدگي شود و در صورت لزوم تصويب گردد.
رئيس- مثلا بنويسيم فوراً در مجلس مورد بررسي قرار مي‏گيرد. آقاي بيت اوشانا شما سؤالي داريد؟
بيت اوشانا- آن وقتي كه در مورد مجلس شوراي ملي صحبت بود در اين مورد صحبت شد كه شوراي استان‏ها و شورايي مركب از نمايندگان استان‏ها تشكيل مي‏شود كه يك اختياراتي خواهد داشت كه شايد كمتر از مجلس شوراي ملي نباشد، ولي در اينجا عبارت طوري نوشته شده است كه اين شوراها هيچ‏گونه اختيار اجرايي ندارد و تنها حق مشاوره دارد يعني نه حق اتخاذ تصميم دارد و نه حق توصيه خيلي جدي كه بتواند قانون اجرا باشد. اين چنين شورايي كه به طور كلي حق اتخاذ تصميم ندارد به نظرم اگر در قانون اساسي نيايد بهتر است، براي اين‏كه مردم را اميدوار مي‏كند به چيزي كه حق كوچكترين اتخاذ تصميمي نخواهد داشت.
رباني املشي- اصل بعدي آن‏چه را كه مورد نظر ايشان است بيان مي‏كند.
رئيس- خانم گرجي سؤالي بود؟
خانم گرجي- براي اين‏كه اين طرح‏هاي پيشنهادي زودتر به مرحله اجرا در آيد بايد يك قيد زماني برايش در نظر گرفت.
رئيس- آقاي بني صدر شما توضيحي داريد يا مي‏خواهيد سؤالي مطرح بفرماييد؟
بني صدر- بسم الله الرحمن الرحيم. عرض كنم كه خلاف فرمايش ايشان سه رديف اختيارات‏
                        مشروح مذاكرات قانون اساسى‏جلسه‏50-32، ص: 997
و وظايف به شوراها داده شده است، يكي شركت در تهيه برنامه‏هاي عمراني كه اين موضوع در قوانين اساسي بعضي از كشورها روي كاغذ هست ولي عمل نمي‏شود و ما اميدواريم در كشور ما عمل هم بشود در بقيه جاها هم نيست يعني حكومت مركزي خودش برنامه مي‏نويسد و مجلسش هم تصويب مي‏كند يا مجلس ندارد و مستقلا به اجرا مي‏گذارد و مجلسش فقط روي كاغذ است بنابراين نمي‏شود گفت هيچ كاره است مثلا ما بگوييم سازمان برنامه كاره‏اي نيست و فقط كارش اين است كه برنامه هفت ساله را تهيه مي‏كند اين مجلس است كه كاره‏اي است و آن را تصويب مي‏كند. نه، خود تهيه قانون اساسي تصويب آن را تشكيل مي‏دهد در اصل دوم ما اين را قرار داديم در حد پانزده نماينده كه طرح‏هايي كه تهيه مي‏كنند قابل طرح در مجلس است و حال آن‏كه پنج يا ده نماينده از همان مجلس اگر طرحي تهيه كنند قابل طرح در مجلس نيست، بنابراين اين اختيار مهمي است كه به آن مجلس عالي داده شده است حالا ايشان ايرادشان اين است كه چرا بعضي مواقع از طريق دولت، بعضي مواقع از طريق مجلس، اولا همين بالا رأي داديد مثلًا يكي ازمواردي كه از طريق دولت انجام مي‏شود همان برنامه عمراني است كه مهمترين مورد است، اساس زندگي اقتصادي يك مملكت است، علاوه بر اين‏كه بسياري از طرح‏ها پيش مي‏آيد كه جنبه مالي دارد جنبه‏هاي اجرايي هم دارد كه اگر از طريق دولت هم نيايد مجلس ناگزير احاله مي‏دهد به دولت كه نظر او را بدانند. پس ناچار بايد اين نكات را در قانون اساسي پيش‏بيني كرد بنابراين ما اينجا تازه سلب اختياري هم از آن نكرده‏ايم گفته‏ايم اگر خواست مستقيماً باز هم بدون معطلي در مجلس طرح بشود و از آن طريق عمل بشود. در اصل بعدي هم در مورد انحلال شوراهاي محلي اختيارات به او داده شده كه آن هم يك اختيار مهمي است كه شما خواسته بوديد سه‏تا قضيه داشت الان در اصلي كه ما تصويب كرديم غير از آن ده موردي كه در تمام قوانين اساسي دنيا مربوط به حاكميت ملي است حتي بقيه موارد را براي اختيارات شوراها بيشتر قائل شده‏ايم.
يبت اوشانا- انحلال شوراي استان را به مجلس داده‏ايد؟
بني صدر- بلي انحلال شوراي استان را به مجلس داده‏اند و شوراهاي كوچك‏تر، از استان را به شوراهاي عالي، بلي آقاي مفتي‏زاده گفتند كه در قانون شورها اصلا شما زيادتر از خود مختاري داده‏ايد، براي اين‏كه اگرشوراها از حد خودشان خارج شدند شما نگفته‏ايد چه خواهيد كرد، پس بنابراين مراد ما اين بود كه حتي المقدور مردم هر ناحيه در امور خود آن ناحيه مشاركتشان كامل باشد، بدون اين‏كه وحدت ما و كشور ما به خطر بيافتد تا آنجا كه ممكن بوده است چيزي را فروگذار نكرده‏ايم و همه چيز را در اين متن آورده‏ايم حالا بقيه‏اش بستگي به اجراي قانون دارد كه اميدوارم خوب اجرا بشود و نتايج بايسته و شايسته را براي هر منطقه به بار بياورد.
پرورش- آقاي بني صدر شوراي‏عالي استان‏ها را با شوراي استان يكي كردند براي اين‏كه فرمودند انحلال شوراها به عهده شوراي‏عالي استان‏ها است در حالي كه اينها دو مقوله است و انحلال شوراها ارتباطي به شوراي‏عالي استان‏ها ندارد.
بني صدر- من در تصور خودم بودم ولي حالا كه به متن نگاه كردم ديدم حق با شما است.
جوادي- در اصل 1/ 76، استاندارها و فرماندارها و بخش‏دارها ملزم به رعايت تصميمات شوراها هستند.
                        مشروح مذاكرات قانون اساسى‏جلسه‏50-32، ص: 998
بني صدر- آن از اختياراتشان هست، بنابراين همه چيزهاي لازم فراهم شده است.
حجتي كرماني- ممكن است مجلس كميسيوني تشكيل بدهد و بگويد اين طرح‏ها را هم داده‏ايم به كميسيون مخصوص شوراي‏عالي، به نظر من اين مسائل بايد روشن بشود اين طرح ها بايد مورد بررسي قرار بگيرد و جواب داده شود كه به چه دليل امكان دارد به چه دليل امكان ندارد.
بني صدر- ملاحظه بفرماييد، وقتي طرح شد يعني طرح قانوني است يا مجلس مي‏پذيرد يا نمي‏پذيرد ما نمي‏توانيم از اينجا اختيار مجلس را سلب كنيم بگوييم محكوم است به اين‏كه رأي بدهد و تصويب بكند اين مثل يك شكايت‏نامه نيست بلكه طرحي است، ممكن است اينجا بگذاريد كه يك طرح قانوني تلقي مي‏شود كه بايد مورد رد يا تصويب قرار بگيرد كه هرگونه ابهام از بين برود.
رئيس- يا تصويب كنند يا رد كنند؟ (بني صدر- بلي) مرقوم بفرماييد به صورت يك طرح قانوني تلقي بشود كه بايد مورد رد يا تصويب قرار بگيرد.
تهراني- من پيشنهاد كفايت مذاكرات مي‏كنم.
دكتر ضيائي- بررسي كه كردند ممكن است يك مقدارش را رد و يك مقدارش را تصويب بكنند.
رئيس- اين‏طور بنويسيم «اين طرح‏ها در مجلس بايد مورد بررسي قرار گيرد» (نمايندگان بايد؟) براي اخذ رأي متن را مي‏خوانم:
اصل 76 (اصل يكصد و دوم)- شوراي‏عالي استان‏ها حق دارد در حدود وظايف خود طرح‏هايي تهيه و مستقيماً يا از طريق دولت به مجلس شوراي ملي ارائه نمايد. اين طرح‏ها بايد در مجلس مورد بررسي قرار گيرند.
طاهري گرگاني- «... اين طرح‏ها بايد در مجلس توسط نمايندگان آن استان مورد بررسي قرار گيرند.»
رئيس- در موقع اخذ رأي صحبت كردن و پيشنهاد دادن قدغن است.
حجتي كرماني- اين‏كه درست نيست به پيشنهادها كم توجهي شود، ممكن است دو كلمه اضافه كنيد و طرحي كامل‏تر بشود چه اشكالي دارد؟ شما براي صد سال ديگر قانون مي‏نويسيد، با دو كلمه اگر محكم‏تر شود كه بهتر است.
رئيس- همين محكم است، هر طرحي به مجلس مي‏رود يا بايد رد كنند يا تصويب كنند.
حجتي كرماني- آقا به ديگران هم مجال تفكري بدهيد.
رئيس- آقاي حجتي كم لطفي مي‏فرماييد، چون اينها سه چهار مرتبه بررسي شده، صبح هم به اندازه كافي در اطرافش بحث به ميان آمده است.
حجتي كرماني- مي‏خواهم بگويم برخورد با مطلب به صورت فعلي نفي غلط است يعني بعد از اين كسي جرأت نمي‏كند پيشنهاد بدهد.
رباني املشي- شما اقلا يكبار به يك رأي ممتنع بدهيد معلوم مي‏شود شما تفكرتان كامل نبوده است هميشه هم كه رأي موافق مي‏دهيد.
حجتي كرماني- نه، به بعضي چيزها كه روشن نشده است رأي ممتنع داده‏ايم.
 (اخذ رأي به عمل آمده و آراء به وسيله دو نفر از منشيان هيأت رئيسه «آقايان دكتر
                        مشروح مذاكرات قانون اساسى‏جلسه‏50-32، ص: 999
روحاني و عضدي شماره شد و نتيجه به قرار زير گرديد.»
رئيس- عده حاضر در جلسه هنگام رأي گيري شصت و چهار نفر، تعداد كل آراء شصت و چهار رأي، موافق شصت و يك رأي، آراء مخالف دو رأي، آراء ممتنع يك رأي، اين اصل تصويب شد، تكبير. (حضار سه مرتبه تكبير گفتند)
6- طرح و تصويب اصل 1/ 76 (اصل يكصد و سوم)
رئيس- اصل 1/ 76 مطرح است كه قرائت مي‏شود.
اصل 1/ 76- استادارها و فرماندارها و بخشدارها و ساير مقامات كشوري كه از طرف دولت مركزي تعيين مي‏شوند در حدود اختيارات شوراها ملزم به رعايت تصميمات آنها هستند.
رئيس- اينجا من نام خودم را هم در نوبت نوشته ام، اشكالي داشتم و آن اين بود كه «استاندارها ملزم به رعايت تصميمات آنها هستند» ممكن است برداشت اين بشود كه آنها را رعايت مي‏كنند مخالفت با آنها نكنند، بايد بالاتر از اين باشد مثلا نوشته شود «ملزم به رعايت و اجراء تصميمات آنها هستند» اين نظر من است «اجراء» هم مي‏خواهد. (فارسي- شما اسمتان را آخر نوشته بوديد اول صحبت كرديد.) خير، اول نوشته بودم.
حسيني هاشمي- اگر بنا هست در اجرا و تصميم گيري و در قضا هر سه تا را بدهيد به شوراها، نتيجه‏اش اين مي‏شود كه تجزيه قوا در كار نباشد، شما به سادگي به مجلس شوراي ملي چنين حقي را نمي‏دهد.
رئيس- معني «رعايت» اعم است، ممكن است معنيش اين باشد وقتي كه شورا يك تصميمي گرفت استاندار يك كارديگري مي‏خواهد بكند و احتمالا كاري كه معارض با كار دشوار است انجام ندهد، همين اما كار شورا را رعايت و امكانات اجراييش را فراهم كند، اين را ديگر نمي‏فهماند، شورا خودش مي‏داند، مي تواند اجرا بكند مي‏تواند اجرا نكند پس صرف رعايت كردن كافي نيست بلكه در حدود وظايف شوراها (هر چه تصميم گرفتند) فرماندار بايستي امكانات در اختيار بگذارد كه اجرا بشود اين عرض من بود.
دكتر آيت- من با اين اصل موافقم در صورتي كه كسي به عنوان مخالف صحبت كرد من عرضم را مي‏كنم.
اكرمي- در گروه دوم ما اين جور اضافه كرديم «در تصدي مقامات فوق (يعني استاندار و فرماندار و بخشدار) افراد ذيصلاح محلي كه شوراها پيشنهاد كنند اولويت دارند.»
رئيس- اين يك چيز جدايي است. (مير مرادزهي- من با اين اصل مخالفم) خانم گرجي بفرماييد.
خانم گرجي- اين استاندراها و فرماندارهايي كه از طرف دولت مركزي تعيين مي‏شوند تقريباً انتصابي هستند آيا مردم هيچ گونه نظري در نحوه انتصاب آنها دارند؟ و اگر ندارند آنوقت «... در حدود اختيارات شوراها ملزم به رعايت تصميمات آنها هستند» همانطوركه خودتان هم فرموديد فقط ملزم هستند رعايت كنند، مشاركت در همكاري و برنامه ريزي و اين فعاليتها در كار نيست. (رئيس- استاندار از مركز انتخاب مي‏شوند) خيلي خوب، انتخابي مردم هستند فقط مي‏گويند تصميمات شوراها را چشم، رعايت مي‏كنيم.
پرورش- در كل اصولي كه اينجا راجع به شوراها بحث مي‏كند به اعتبار اينكه مرجع‏
                        مشروح مذاكرات قانون اساسى‏جلسه‏50-32، ص: 1000
رسيدگي به اشكالات و شكايات مطلقاً ذكر نشده است و صبح هم شايد ساعت‏ها مورد بحث و بررسي برادران و خواهر عزيز ما بود در زمينه مرجع رسيدگي كه نمي‏دانستند بگويند دادگاه‏ها يا مجلس شوراي ملي تمام اينها بحث شد به علت اينكه مرجع رسيدگي مطلقاً ذكر نشده است ازاين جهت وحشت هست از اينكه بگوييم افرادي كه در منطقه از استاندرادها و فرماندارها اولويت دارند اينها يعني افراد محلي كه حق تقدم دارند يعني شايسته هستند اولويت داشته باشند فقط به علت اينكه مرجع رسيدگي ذكر نشده همه اين وحشت را دارند.
رئيس- يعني خانه‏هاي انصاف و شوراهاي داوري را هم مي‏خواهيد جزو اين شوراها قرار دهيد؟
پرورش- در كل اصول اين شوراها بايد مرجع رسيدگي ذكر بشود تا بتوانيم تمام اينها را مورد بررسي قرار دهيم.
كياوش- به عقيده من بايد اين مسأله روشن بشود كه شوراها عامل اجرايي هستند يا عامل شورو مشورت؟ اگر عامل شور و مشورت باشند، در اين صورت بايد نوشت «در حدود اختيارات شوراها ملزم به رعايت تصميمات و اجراي تسهيلات لازم براي آنها هستند». (بني صدر- اجراي تسيلات يعني چه؟) يك وسائلي فراهم كند كه تصميمات آنها را بتوانند اجرا بكنند.
مولوي عبدالعزيز- منظور از عرض بنده اين بود كه وقتي كه شوراها هيچ اختياري در انتخاب حتي بخشدارها، فرماندارها، مدير كل ها ندارند پس ما چه احترامي به آراء مردم گذاشتيم وقتي كه هيچ اختياري ندارند فقط جاده بكشند و بلا تشبيه دستشويي و حمام ودرست بكنند؟
رئيس- اگر بنا شود كه همه اختيار استاندار و فرماندار و بخشدار هم دست مردم باشد پس دولت مركزي چكاره است؟
مولوي عبدالعزيز- اگر اين مقامات هم انتصابي باشند چه فرقي است بين دولت جمهوري اسلامي و آن دولت‏هاي طاغوتي سابق؟
بشارت- عرض كنم اين استاندارها و فرماندارها و بخشدارهايي كه بعداً دولت به اين صورت مي‏فرستد اينها يك آدم‏هاي كم قدرتي هستند قهراً قدرتشان يك مقدار گرفته شده، چون وقتي شوراها بر كارشان نظارت بكنند مثل اول نمي‏توانند كار بكنند حالا يك ناراحتي پيش مي‏آِد چون ما در استان كهكيلويه و بويراحمد با آن درگير هستيم اينها بلافاصله وقتي وارد قدرت محل شدند فوراً ساخت و پاخت مي‏كنند با فئودال‏ها و ضد انقلابيون و آن افرادي كه در شوراها پيش آمد مردم را تحريك مي‏كنند. آنها از شوراها شكايت مي‏كنند يك اختلاف بزرگي بين آن مأمورين دولت و منتخبين ملت پيش مي‏آيد، براي استاندرها و فرماندارها بايد يك فكري كرد كه اگر اينها آمدند آنجا براي كسب قدرت بيشتر يا اينكه شورا را به زانو در بياورند يك طوري باشد كه شوراها هم بتوانند اينها را يك جايي به محاكمه ئبكشاند، چون انحلال شوراها را گفته‏ايم اما محاكمه فرماندارها و استاندارها را هيچ جا نگفته ايم.
دكتر شيباني- بعد از اينكه آقاي مير مرادزهي به عنوان مخالف با اين اصل صحبت كردند من پيشنهاد كفايت مذاكرات مي‏كنم.
                        مشروح مذاكرات قانون اساسى‏جلسه‏50-32، ص: 1001
مير مرادزهي- بسم الله الرحمن الرحيم. موضع من در نطق قبل از دستور فكر مي‏كنم تقريباً مشخص شد ولي در اينجا مسأله فرق مي‏كند چون بايد تك تك اصول مورد بررسي قرار بگيرد. برادرمان آقاي بني صدر در مورد شوراها اينقدر تعريف كردند كه من فكر كردم بالاخره بالاتر از آن چيزهايي است كه من دربارة خودمختاري فكر كده بودم در حاليكه من آن نتايجي را كه ايشان اينجا از اصول مربوط به شوراها گرفتند، نمي بينم. اما در همين اصل مورد بحث فعلي، ما هر چند اصرار داشتيم به مسأله عدم تمركز، متوجه مي‏شويم كه اينجا اصل مطلق تمركز اداري، استاندارها، فرماندارها، بخشدارها را دولت مركزي تعيين بكند تمام آن اشكالاتي كه من در نطق قبل از دستور گفتم وجود خواهد داشت. چرا نبايد ما در اينجا پيش بيني بكنيم كه دولت مركزي يا اصلا دولت، چون مركزي در مقابل خودمختاري ها است، ما دولت مركزي نداريم همه ئاش دولت است، دولت چرا نبايد اولويت ها را در نظر بگيرد؟ چرا افرادي كه واجد شرايط هستند از هر استان انتخاب نكند؟ چون در هر استان يك چنين شخصي حتماً وجود دارد مگر اينكه ما تصور كنيم اشخاص واجد شرايط و صلاحيت اصلا در استان‏ها وجود ندارند و بايد حتماً از تهران و از بين نورچشمي ها انتخاب بشوند و براي حكومت كردن بر مردم استان‏ها و ولايات فرستاده بشوند و اما مسأله دوم در حدود اختيارات شوراها، اين مقامات ملزم به رعايت تصميمات هستند، «رعايت» يعني چه؟ اگر اينها تصميماتي مي‏گيرند كه جنبه قانوني دارد و براي صلاح و مصلحت آن شهر يا استان يا هر واحدي كه هست اگر اين تصميماتشان جنبه قانوني دارد كه بايد اجرا بشود و چنان‏چه اينها براي خودشان شعار مي‏دهند و حرف مي‏زنند كه آن يك مسأله ديگري است به نظر من اين اصل به هيچ وجه مطلب را نمي‏رساند و بايدد اصلاح بشود.
عضدي- منظور آقاي مير مرادزهي از خودمختاري همان فدراليسم است كه اين استان‏ها فقط در سياست خارجي و امور دفاعي تابع حكومت مركزي باشند آن‏چه كه من استنباط مي‏كنم موضوع حكومت‏هاي محلي است. اين شوراها در واقع حكومت‏هاي محلي را اعمال مي‏كنند و در نتيجه اينها شهرداران را انتخاب مي‏كنند و شهرداران ملزم به اجراي تصميمات اينها هستند اما فرمانداران و بخشداران، نماينده حكومت مركزي هستند و حاكميت ملي را اعمال مي‏كنند آنها بايد رعايت بكنند ولي نماينده حكومت مركزي هستند، نه نماينده شوراها. اين شهرداران هستند كه ملزم به اجراي تصميمات شوراها هستند چون اين شوراها حكومت‏هاي محلي هستند و اين تفاوت مي‏كند با آن سيستم فدراليسم كه مورد نظر آقاي مراغه‏اي و آقاي مير مرادزهي است. (رئيس- منظور شما از شوراها يعني انجمن شهر كه شهردار معين مي‏كند؟) اينها شهردار هم معين مي‏كنند. انجمن شهر نه به آن صورتي كه واقعاً انجمن شهر است فقط به خاطر اينكه در رژيم گذشته عمل نمي‏كرده، و گرنه انجمن شهر وظيفه‏اش كم نيست حكومت محلي وظيفه‏اي بسيار سنگين و مهمي دارد. همان چيزي هست كه ما مي‏گوييم خودمختاري.
موسوي اردبيلي- منظور از شوراها اين مقدار كه شما مي‏فرماييد نيست اگر به نوان موافق صحبت مي‏فرماييد اين كافي نيست. كسي ديگر بايد بيايد بيشتر از اين توضيح بدهد.
عضدي- عرض كردم، اين استنباط من از اين اصول است.
سبحاني- اگر اصل 74 را ملاحظه كنيد، مورد بحث شوراها را آورده است «... اجتماعي،
                        مشروح مذاكرات قانون اساسى‏جلسه‏50-32، ص: 1002
اقتصادي، عمراني، بهداشتي، فرهنگي، آموزشي و ساير امور رفاهي ...» نه سياسي نه اجرايي نه مسائل ديگر ...
رئيس- پس چرا آقايان با يك كلمه «اجرا» در اينجا مخالفند؟ «... ملزم به رعايت تصميمات و اجراء آنها هستند» (چند نفر از نمايندگان- در اين خصوص بسيار بحث شده است.)
موسوي زنجاني- من با «ملزم به رعايت تصميمات و اجراء آنها» موافقم علاوه بر اين، اين اصلي را كه گروه دوم تنظيم كرده‏اند «دولت بايد در انتخاب استانداران، فرمانداران و ساير مقامات دولتي هم حتي الامكان اولويت محلي را مراعات كند» اين اصل به اينجا اضافه شود.
دكتر شيباني- يك اصل عليحده در اين باره هست كه به آن خواهيم رسيد.
مكارم شيرازي- عرض بنده اين است كه مسائل را بايد از دو جانب مورد توجه قرار داد. اين آقاياني كه مي‏فرمايند مثلا استاندارها يا فرماندارها از محل انتخاب بشوند يعني خود گوش به حرف غير مردم اين محل بدهند يعني معنايش اين است، اينها مجري تصميمات اينها هستند معنايش اين است كه تجزيه كنند، بايد تمام جنبه ها را در نظر گرفت و اين جمله‏اي هم كه حضرتعالي فرموديد چرا اينجا رعايت است و اجرا نيست؟ در آن قانون شوراها كه شوراي انقلاب تصويب كرده است به اجرا تصريح شده است ولي آن را عيناً اينجا نياورده اند، چرا؟ براي اينكه قانون اساسي را نمي‏شود تغيير داد بايد جامع تر بشود اما اين قانون را امروز اجرا نوشته‏اند اگر به بن بستي برخورد نكند تصميمات شوراها هميشه اجرا مي‏شود اما اگر يك جا مشكلي ايجاد شده دست قانونگذار و مجلس شورا باز است پي بگذاريد اين اصل به همين صورت بماند. (بيت اوشانا- آن برخلاف قانون اساسي مي‏شود.) رعايت اعم است. اجرا، همكاري را هم در بر مي‏گيرد، جامع است منتها اين جامع را در قانون شوراها الان به صورت اجرا نوشته‏اند كه مشكلي در سطح مملكت ايجاد نكند، و اگر مشكلي ايجاد بكند قانون اساسي را به هم نمي‏زنيم بلكه قانون شوراها را به هم مي‏زنيم در اين باره در گروه هم صحبت شده است.
رئيس- من به عنوان سؤال مي‏خواهم از شما بپرسم. اگر چنان‏چه شوراها يك تصميمي گرفتند استاندار به آن تصميم كاري نداشت و گفت مي‏توانيد اجرا بكنيد مي‏توانيد اجرا نكنيد من به شما كاري ندارم فقط با شما مخالفت نمي‏كنم، رعايت كرده است يا نكرده است؟ (چند نفر از نمايندگان- ملزم به رعايت است.)
بني صدر- براي اينكه از همه رفع شبهه بشود و فكر نككند براي كلمه «خودمختاري» ماد كاري نكرده‏ايم اگر اجازه مي‏فرماييد من اصل مربوط از قانون اساسي روسيه را مي‏خوانم ببينيد چه مواردي در صلاحيت حكومت مركزي است. (رئيس- بفرماييد) البته قانون اساسي اطريش هم شبيه به همين است.
ماده 73- اتحاد جماهير شوروي سوسياليستي، به وسيله اركان‏هاي عالي قدرت و اداره اور دولتي، حل و فصل امور زيرين را در صلاحيت خود دارد:
1- پذيرش جمهوري‏هاي حديد به اتحاد جماهير شوروي سوسياليستي، تصويب تأسيس جمهوري‏هاي خودمختار و استان‏هاي خودمختار جديد در چهارچوب جمهوري‏هاي متحده.
2- تعين مرز دولتي اتحاد جماهير شوروي سوسياليستي و تصويب تغيير مرزهاي ميان جمهوري‏هاي متحده.
                        مشروح مذاكرات قانون اساسى‏جلسه‏50-32، ص: 1003
3- تعيين مباني عام براي سازماندهي و فعاليت ارگان‏هاي قدرت و اداره امور دولتي جمهوري ها و ارگان‏هاي محلي‏
4- تأمين وحدت قانونگذاري در سراسر سرزمين اتحاد شوروي و تعيين مباني قانونگذاري اتحاد شوروي و جمهوري متحده.
5- اجراي سياست اجتماعي و اقتصادي واحد، رهبري اقتصاد كشور، تعيين جهات اساسي پيشرفت علمي و فني و اتخاذ تدابير عمومي براي استفاده معقول از منابع طبيعي و حفاظت آنها، تنظيم و تصويب برنامه‏هاي دولتي، رشد اقتصادي و اجتماعي اتحاد شوروي و تصويب گزارش‏هاي مربوط به اجراء آنها.
6- تنظيم و تصويب بودجة دولتي واحد اتحاد شوروي و تصويب گزارش اجراي آن، رهبري نظم پولي و اعتباري واحد، تعيين ميزان ماليات ها و درآمدهاي واصله براي تشكيل بودجة دولتي اتحاد شوروي، تعيين سياست در زمينة قيمت‏ها و پرداخت مزد كار.
7- رهبري امور رشته‏هاي اقتصاد ملي و مجتمع‏هاي مؤسسات تابع اتحاد شوروي و نيز رهبري عمومي امور رشته‏هاي تابع مشترك اتحاد شوروي و جمهوري‏هاي متحده.
8- مسائل صلح و جنگ، فاع از حاكميت، حراست مرزهاي دولتي و سرزمين اتحاد شوروي سازماندهي دفاع كشور و رهبري نيروهاي مسلح اتحاد جماهير شوروي سوسياليستي.
9- تأمين امنيت كشور.
10- نمايندگي اتحاد جماهير شوروي سوسياليستي در مناسبات بين المللي، روابط اتحاد شوروي با دول خارجي و سازمان‏هاي بين المللي، تعيين عمومي و برقراري هماهنگي در مناسبات جمهوري‏هاي متحده با دول خارجي و سازمان‏هاي بين المللي، بازرگاني خارجي و انواع ديگر فعاليت‏هاي اقتصادي در خارجه بر بنياد انحصار دولتي.
11- نظارت بر چگونگي رعايت قانون اساسي تحاد جماهير شوروي سوسياليستي و تأمين تطبيق قانون‏هاي اساسي جمهوري متحده با قانون اساسي اتحاد جماهير شوروي سوسياليستي.
12- حل مسائل ديگر داراي اهميت عام كشوري.
يعني در واقع اگر اين را دقت بكنيد ديگر چيزي براي آن شوراها و خودمختاري ...
رئيس- قاي بني صدر، تعيين استاندارها و رؤساي جمهور را نگفته بود.
بني صدر- چرا، اول همه خواندم ارگان‏هاي محلي و ادراه امور دولتي جمهوري ها ...
تازه در بند 12 مي‏گويد «حل مسائل ديگر اداري اهميت عام كشوري» آقاي عزيز (خطاب به آقاي مير مرادزهي) ما اينجا كه براي وعده دادن و حرف‏هاي اين جوري جمع نشده ايم، ما واقعاً مي‏خواستيم ببينيم كه چه چيز در چهار چوب جمهوري اسلامي مي‏توان به مردم هر استان داد تا آنجا كه ممكن بود، داده شده، حالا قسمت مربوط را از قانون اساسي اتحاد جماهير شوروي سوسياليستي خواندم، مال اتريش را هم ممكن است روز ديگر بياورم بخوانم هيج جا اين اختياراتي را كه ما براي هر منطقه منظور كرده‏ايم در قانون اساسي هيچ جمهوري تا به حال نيامده است اين را هم براي اين خواندم كه شما مطمئن باشيد.
تهراني- آقايان مي‏گويند استاندراها بايد از محل باشند بهتر است آقايان در اين زمينه اصلي را پيشنهاد بفرمانيد ان شاء الله فردا مطرح و تصويب مي‏شود بلكه طبق معمول استاندار از مركز انتخاب و به نقاط مختلف كشور فرستاده نشود.
                        مشروح مذاكرات قانون اساسى‏جلسه‏50-32، ص: 1004
دكتر آيت- صحبت‏هايي كه آقاي مير مرادزهي چه در نطق قبل از دستور كردند و چه بهد عنوان مخالف با اين اصل و همينطور صحبت‏هاي آقاي مقدم مراغه‏اي احتياج به يك نطق قبل از دستور ديگري دارد كه جواب داده بشود و ان شاء الله جواب داده خو. اهد شد. در اينجا به طور مختصر عرض كنم آقاي مرادزهي طوري صحبت كردند كه كه با وجود اينكه مي‏گفتند وحدت مملكت بايد حفظ شود و اينجا يك مملكت است، طوري صحبت كردند كه گويا مركز مملكت افرادش از مريخ يا از انگلستان آمده‏اند و بلوچستان و آذربايجان و اينها همه مستعمره مركز هستند در حاليكه مطابق اين قانون اساسي كه خودتان در نوشتنش سهيم هستيد و ديگران نيز سهيم‏اند مجلس شوراي ملي و دولت مركزي همه مبعوث كل مردم ايران هستند و در ايران اصولا استان‏ها تركيبشان كلملًا تصنعي است ياران يك وحدت كامل دارد هم از نظر مذهب و هم از نظر فرهنگ و هم از نظر ساير جهات و هيچ جاي دنيا صرفاً زبان يا لهجه را ملاك تقسيم بندي قرار نيم دهند و اگر ما در اينجا شورايي هم قرار داديم به خاطر اين است كه اموردر مركز مملكت و در يك جا متمركز نشود و بوروكراسي نشود وگرنه مملكت ما هميشه يك واحد بوده است و يك واحد هم هست اگر در نظام گذشته ظلم مي‏شده به تمام مملكت ظلم مي‏شده است و به هيچ جا بيشتر از ساير جاها ظلم نمي‏شده و فقط مسأله زبان كه ايشان به آن اشاره كردند در آن موقع هم صحبت به زبان در هيچ جاي مملكت ممنوع نبوده است كه مثلًا در آذربايجان كسي به تركي و در بلوچستان كسي به بلوچي صحبت نكند يا در ساير جاها همينطور، تنها ايرادي كه بود اين بوده است كه اينها نمي‏توانستند كتاب و روزنامه به زبان محلي خود اشته باشند اين هم كه در اين قانون اساسي اجازه داده شده است بنابراين صحبت ايشان تمام تضاد بود، از يك طرف مي‏گويند وحدت يك كشور، از طرف ديگر اگر كسي اين صحبت را بشنود مثل اين است كه يك عده‏اي از آمريكا يا ساير كشورها آمده‏اند و تمام امور در اينجا متمركز است و تمام مزايا مخصوص مردم مثلًاٌ استان تهران هست و آنجاها مستعمره اينجا هستند، هيچ اين‏طور نيست، قانون اساسي هم همه را يكسان قلمداد كرده است مام مردم ايران هم خودشان را يكسان و واحد مي‏دانند اما در خصوص استاندارها و فرماندارها و اينكه از مركز منصوب مي‏شوند اين هم مسأله‏اي نيست يعني مركز، يك جايي جدا از ايران نيست فرد بلوچ را مي‏آيند استاندار اصفهان مي‏كنند، كرد را استاندار زنجان واصفهاني را استاندار بلوچ و همينطور ... اين مسأله‏اي نيست با رعايت اولويت همئ كه در اصل‏هاي بعدي خواهد آمد، مي‏ماند يك مسأله، مسأله اين است كه اين اصل (كه البته من هم پيشنهاد مي‏كنم) كه اگر استاندار يا فرماندار يا بخشدار و نظاير اينها نظر شوراها را رعايت نكردند، شوراها هم كه اختيارشان معلوم است د رامور فرهنگي است، در امور اقتصادي است، در امور بهداشتي است، تمام اينها ذكر شده است و يك استان هم فكر نمي‏كنم بيش از اين شورا اختيار بخواهد همان طور كه اصل 73 قانون اساسي اتحاد جماهير شوروي هم خوانده شد و خيلي كمتر از اين به جمهوري ها اختيارات داده شدهد است حتي در ايالات متحده آمريكا و در ساير مقامات را استيضاح كنند و استيضاحشان را بفرستند به مركزي كه آن مركز بينشان قضاوت كند همان طور كه در مورد شوراها حق انحلال قائل شده‏ايم در مورد بركناري استاندارها هم شوراها بتوانند به يك جايي شكايت بكنند و يك مركزي،
                        مشروح مذاكرات قانون اساسى‏جلسه‏50-32، ص: 1005
حالا شورايعالي استان‏ها باشد، مجلس شوراي ملي باشد، ديوانعالي كشور باشد، هر جا اگر استانداري يا فرمانداري يا بخشداري نالايق بود، سوء استفاده كرد شوراها اين حق را داشته باشند كه آنها را استيضاح كنند البته غير مستقيم اين حق داده شده است هر فردي مي‏تواند عليه استاندار اعلام جرم بكند اگر سوء استفاده كرده باشد و از حدود قانون تجاوز كرده باشد خود بخود بركنار مي‏شود معهذا اشكالي ندارد اين چنين حقي هم به شوراها داده شود واسلام عليكم و رحمه الله بركاته.
رئيس- آقاي رشيديان دوسه تذكر داده‏اند و آقاي آيت پيشنهاد دادند كه متنهاي مستقيم را نمي‏توانيم اينجا مطرح كنيم. فقط يك جواب مختصر مي‏دهم و آن اينكه ما كه نوشتيم حدود اختيارات شوراها را قانون بعداً معين مي‏كند، حدود اختياراتش ممكن است اين باشد كه در انتخابات مجلس شوراي ملي نظارت داشته باشد، در رفراندوم نظارت داشته باشد، در كار استاندار نظارت داشته باشد و اينها همه ممكن است در همان حدود اختيارات باشد، اين را بعداً قانون معين مي‏كند. ما الان نمي‏توانيم تمام اختيارت شوراها را اينجا تعيين كنيم اينكه آقايان پيشنهاد دادند كه در اين اصل تعيين بشود بايد بگويم كه يانجا جايش نيست.
 (نمايندگان- رأي بگيريد) آقاي حجتي تذكري داريد بفرماييد.
حجتي كرماني- شما اولا ممنوع كنيد كه كسي ديگر مرتب نگويد كه رأي بگيريد هر وقت خودتان فرموديد آن وقت رأي بگيريد. تذكر دبگر من از نظر اصلاح عبارتي است و آن اين است كه بنويسيد «استانداران، فرماندران، بخشداران وساير مقامات كشوري» به اين صورت اگر اصلاح بشود خيلي خوب است و تذكر دوم همان پيشنهاد خودتان است كه اگر كلمه «اجرا» را بگذاريم به نظرم اشكالي رفع مي‏شود.
رئيس- در مورد استانداران، فرمانداران و بخشداران مثل اينكه حق با ايشان است، در مورد اين كلمه اگر موافقيد با دست رأي مي‏گيريم. نمايندگانيكه موافقند كه كلمه «اجرا» اضافه شود دست بلند كنند (عده كمي از نمايندگان دست بلند كردند) تأييد نشد بنابراين من متن را براي رأي گيري مي‏خوانم:
اصل 1/ 76 (اصل يكصد و سوم)- استانداران، فرمانداران و بخشداران و ساير مقامات كشوري كه از طرف دولت مركزي تعيين مي‏شوند در حدود اختيارات شوراها ملزم به رعايت تصميمات آنها هستند.
 (آقايان دكتر روحاني و عضدي در محل نطق حاضر شدند و پس از شمارش آراء نتيجه به قرار زير اعلام گرديد)
رئيس- عده حاضر در جلسه هنگام اخذ رأي شصت و سه نفر، تعداد كل آراء شصت و چنج رأي كه دو رأي بقيد قرعه خارج شد، آراء موافق پنجاه و پنج رأي، آراء مخالف يك رأي، آراء ممتنع هفت رأي بنابراين، اين اصل با پنجاه و پنج رأي موافق به تصويب رسيد، تكبير. (حضار سه مرتبه تكبير گفتند)
7- طرح و تصويب اصل 2/ 76 (اصل يكصد و پنجم)
رئيس- حالا 2/ 76 مطرح است كه قرائت مي‏كنم:
اصل 2/ 76- تصميمات شوراها نبايد مخالف موازين اسلام و قوانين كشوري باشد.
                        مشروح مذاكرات قانون اساسى‏جلسه‏50-32، ص: 1006
رئيس- اقاي كريمي بفرماييد.
كريمي- شما نظرتان در اين اصل اين است كه تصميمات شوراها در صورت مخالفت با موازين اسلام و قوانين كشوري از اعتبار ساقط و قابل اجرا نيست. منظورتان اين است؟ (رئيس- بلي، اين‏طور است) ولي مفهوم اين اصل اين‏طور نيست و اگر مخالف باشد چطور؟ چيزي در اين مورد در اين اصل نداريم.
رئيس- پيشنهاد شما اين است كه در آخر اصل بنويسيم: «وگرنه قابل اجرا نيست» چنين نطري داريد؟ فرض اين است كه قانون اساسي هميشه بايد كم لفظ و پر محتوا باشد. آقاي خامنه‏اي شما سؤالي داريد؟
خامنه اي- از چيزهايي كه خيلي مهم است اين است كه بايد تشخيص و معيار مخالفتش را همين جا تعيين كنيم چون اگرمخالفت داشته باشد مسلم است كه از اعتبار مي‏افتد اما تشخيص مخالفت از چيزهايي است كه بايد تعيين بفرماييد و اين موضوع را با توجه به اينكه مجلس، شوراي نگهان دارد، تشخيص مخالفت و يا مطابقت آنرا با مقررات مملكتي و اسلامي با مجلس با مجلسش بگذارند، اگر نگذارند اين موضوع ابتر و ناقص است براي اينكه ملاك تشخيص معلوم است اما وسيله تشخيص معلوم نيست و اختلاف پيش خواهد آمد.
دكتر آيت- بالاخره بايد مرجع تشخيص را معين كنيد.
رئيس- اجازه بفرماييد آقاي خامنه‏اي ما در اصل چهارم داشتيم كه «كليه قوانين و مقررات مدني، جزايي، مالي، اقتصادي، اداري، فرهنگي، نظامي، سياسي وغير اينها بايد بر اساس موازين اسلامي باشد» توجه مي‏فرماييد كه گفته شده است «كليه قوانين و مقررات» و اين تنها مربوط به مجلس و غير مجلس نيست و بعد مي‏گويد «اين اصل بر اطلاق و عموم همه اصول قانون اساسي و قوانين و مقررات ديگر حاكم است و تشخيص اين امر بر عهدة فقهاء شوراي نگهبان است» به نظر شما اين اصل كافي نيست؟ (خامنه اي- به نظر شما كافي است؟) بلي چون همانطوري كه خواندم اين اصل به تمام موارد وارد است و اينكه در كجا باشد چنين چيزي نداريم هر جا مي‏خواهد تصويب شده باشد، بايد بر اساس موازين اسلامي باشد و ديگر به نظر من براي شما نبايد دغدغه‏اي باشد.
طاهري گرگاني- شما آن قوانين را كه در دهات نمي‏بريد. يك جمله «قابل اجرا نيست» ناظر به حكم وزير مي‏تواند باشد.
دكترآيت- خوب، بفرماييد چه كسي تشخيص مي‏دهد؟
رئيس- فقهاي شوراي نگهبان تشخيص مي‏دهند و در اصل چهارم تصويب كرده‏ايم يعني گفته‏ايم كه بر تمام مقرات كشور ناظر است. آقاي خزعلي بفرماييد.
خزعلي- اشكال آقاي خامنه‏اي وارد است چرا كه آن اصل چهارمي كه مي‏فرماييد تصويب شده است نظارت فقها را بر اين قانون اساسي و قوانين و مقررات ديگر تحكيم مي‏كند اما اينجا تصميمات شوراها است و مشمول هيچيك از اينها نيست. (رئيس- تصميمات شوراها اسمش مقررات نيست؟) تصميمات شوراها است كه مي‏خواهد اجرا شود.
دكتر آيت- البته يك نقص ديگري هم هست آقاي منتظري تصميمات پنجاه و چهار هزار ده را كه نمي‏شود به شوراي نگهبان فرستاد.
رئيس- پس ما نمي‏توانيم در هر ده يك شوراي نگهبان تشكيل بدهيم. آقاي صافي بفرماييد.
                        مشروح مذاكرات قانون اساسى‏جلسه‏50-32، ص: 1007
صافي- عرض كنم اگر بخواهند تصميمات همه شوراها را به شوراي نگهبان بفرستند و منتظر اخذ نتيجه از آنجا باشند اصلا كارها مختل مي‏شود اين‏طور بنويسيد كه «تشخيص آن با فقهاي محل است».
رئيس- ما كه فقهاي محل نداريم. آقاي خامنه‏اي بفرماييد.
خامنه‏اي- نظر من اين نبود مي‏خواستم بگويم اگر گاهي اوقات بين دو وسيله اجرا كه يكي از آن شوراها هست و يكي ديگر عمال دولت، اختلافي پيش بيايد در صورت اختلاف مرجع كيست؟
رئيس- شما سؤالتان را عوض كرديد سؤال اولتان اين بود كه تشخيص مخالفت با موازين را چه مرجعي بايد بدهد.
دكتر آيت- من هم پيشنهاد را دارم كه مرجع تشخيص در صورت اختلاف عالي‏ترين دادگاه استان است.
رئيس- من اين را كافي نمي‏دانم و به نظر من اين اصل چهارم با عموميتي كه دارد كه مي‏گويد كليه قوانين و مقررات همه بايد بر طبق موازين اسلام باشد و مرجع آن هم شوراي نگهبان است كافي است. (دكتر آيت- عملي نيست آقاي منتظري.)
رباني املشي- موافقت و مخالفت با اسلام را مردم مي‏دانند و مي‏دانند كه اگر به يك موردي برخورد كردند چكار كنند مي‏روند سؤال مي‏كنند ما همه‏اش فرض مي‏كنيم يك جايي را كه دولت و ملت شاخ شده‏اند و كار به نتيجه نمي‏رسد، در صورتي كه هميشه اين‏طور نيست فرضاً اگر به بن‏بست برخورد كردند آيين‏نامه و نظام‏نامه‏اي تهيه مي‏كنند و آنجا اين موضوع را معين مي‏كنند.
رئيس- آقاي فوزي بفرماييد.
فوزي- مصوبات مجلس شوراي ملي بايد به تأييد شوراي نگهبان برسد ولي اينجا ممكن است كه مثلًا در يك دهي شورا يك تصميم را بگيرد و بدون اطلاع ديگران مستقيم برود به قوه مجريه و غالباً هم اهالي توجه ندارند عليهذا بهتر است كه چند نفر از علماي شهرستان‏ها كه صلاحيت دارند در شوراي استان باشند و بعد از تأييد آنها برود به قوه مجريه.
رئيس- اجازه بفرماييد پس در نحوه انتخاب شوراها اين موضوع را ملاك قرار بدهند كه در شهر شوراي استاني، يك نفر مجتهد هم باشد. آقاي غفوري بفرماييد.
گلزاده غفوري- صحبت اساسي اين است كه موازين اسلام البته در نظر ما درست است ولي موازين اسلام تا مدون نباشد با يك مرجع محلي همان‏طوري كه آقاي صافي گفتند نباشد و همين‏طور بخواهد شوراي نگهبان نظر بدهد اين شورا به كارها نمي‏رسد در واقع بلااثر ماندن تصميمات شوراها است و ممكن است در محل، شوراها صلاح ندانند كه اين تصميمات اجرا بشود. بنابراين براي موازين اسلامي يك كار مدوني انجام بدهيم.
رئيس- آقاي كريمي بفرماييد.
كريمي- فرموديد كه در صورت انحراف شوراها، انحلالش به تصويب چه مرجعي باشد ولي تشخيص انحراف شوراها را تكليفي براي آن روشن نكرده‏ايد، و در اينجا هم تصميمات شورا در صورت اختلاف با موازين اسلامي و قوانين كشوري ملغي است و قابل اجرا نيست. آقايان يك اصل جداگانه‏اي براي تشخيص اين موضوع و تشخيص آن انحراف، در نظر بگيرند
                        مشروح مذاكرات قانون اساسى‏جلسه‏50-32، ص: 1008
و در يك جا پيشنهاد بكنند چون اين هر دو موضوع بسيار مهم است و بايستي درباره آن نظر بدهيم، يكي سنجش اين‏كه كجا مخالف و كجا مخالف نيست و يكي ديگر سنجش اين‏كه كجا منحرف شده و كجا منحرف نشده، اين دو موضع را بايد در اصول مربوط به شوراها پيش‏بيني كنيد.
رئيس- آقاي مكارم بفرماييد.
مكارم شيرازي- با يك جمله مسأله حل مي‏شود و آن اين است كه بالاخره يك مرجع مي‏خواهد، علماي محل هم متعددند راهش اين است كه شوراي نگهبان در هر محل يك نماينده از علما انتخاب مي‏كند. پس بنويسيم: «با نماينده شوراي نگهبان».
رئيس- آقاي جوادي اگر مطلبي داريد بفرماييد.
جوادي- همان‏طوري كه نبايد تصميمات شوراها مخالف موازين اسلام و قوانين كشور باشد و همان‏طوري كه تأسيس شوراها در تمام سطوح مملكت گسترش داده شد، مرجع تشخيص نيز بايد در تمام سطوح كشور نماينده داشته باشد. در اينجا مرجع صلاحيت براي تشخيص انطباق تصميمات با موازين اسلام و با قوانين كشور پيش‏بيني نشده و ارجاع همه تصميمات به شوراي نگهبان مجلس شوراي ملي شده و اين موضوع گذشته از آن‏كه موجب تورم مركزيت مي‏شود عملًا باعث كم اثر ماندن تصميم شوراها خواهد بود.
رئيس- آقاي جوادي اجازه بفرماييد بعد از اين‏كه ان شاء الله مجلس شوراي ملي تشكيل شد وشوراي نگهبان هم تشكيل شد، ما مي‏رويم در حضور شوراي نگهبان و مي‏گوييم در اين اصل نوشته شده است كه تمام قوانين و مقررات مملكت هرچه باشد بايستي زير نظر شما باشد پس شما موظفيد براي همة استان‏ها و شهرستان‏ها و بخش‏ها نماينده معين كنيد كه مقررات را زير نظر بگيرند.
دكتر قائمي- اين كار عملي نيست ما در مملكت حدود هفتاد هزار ده داريم و در هر ده يك نماينده شوراي نگهبان مي‏خواهد.
جوادي- در قانون اساسي بايستي نوشته شود كه شوراي نگهبان بايستي تا سطح ده گسترش داشته باشد.
رئيس- همان اصلي را كه نوشته‏ايم روشن است و شوراي نگهبان وظيفه دارد كه خودش را تا سطح ده گسترش دهد. آقاي رباني شيرازي بفرماييد.
رباني شيرازي- آقاي منتظري شما به اين جمله كه «تشخيص مخالفت با شوراي نگهبان است» با دست رأي بگيريد. اگر رأي آورد اضافه كنيد اگر هم رأي نياورد خود اصل را به رأي بگذاريد.
خامنه‏اي- بياناتي كه خود سر كار فرموديد و بعضي از آقايان گفتند ظاهرش اين است كه در هر تصميم كه مي‏گيرند و مقرراتي كه وضع مي‏كنند يك نفر بالاي سرشان باشد همان كاري كه شوراي نگهبان در مجلس شوراي ملي مي‏كند بنده نظرم اين نبود، آن وظيفه‏اي كه شوراي نگهبان دارد در قانون كه قانونيت پيدا مي‏كند و عام الاجرا است جداست، نظر من در اينجا اين بود كه برخلاف فرمايش يكي از آقايان كه خيلي هم مورد اتفاقش كم است از صد تا مقرراتي كه در شوراها وضع مي‏شود يك مورد هست كه ممكن است برخلاف موازين اسلامي باشد چون آنها نشستند كه برخلاف قوانين و موازين اسلامي چيزي را وضع كنند اگر اتفاقاً در يك مورد يك اختلافي شد به شرط اين‏كه اختلاف باشد يك مرجع عامي بايستي و ضمناً
                        مشروح مذاكرات قانون اساسى‏جلسه‏50-32، ص: 1009
در وظايف ديوان‏عالي كشور ما داريم كه براي وحدت روية محاكم، ديوان‏عالي كشور مرجع است اينها آمدند در يك جايي يك قانوني وضع كردند و در يك جاي ديگر متضاد متضاد بر آن، گو اين‏كه اشكالي ندارد ولي از نظر مملكتي اين يك بام و دو هواست و بايد يك وحدت رويه ايجاد بشود آن اين است كه «تشخيص قانوني قابل اجرا بودن اين مقررات محلي و مطابقت آن با مقررات مملكتي در صورت اختلاف با نظر مجلس شوراي ملي است».
پرورش- در مورد مرجع رسيدگي و مرجع تشخيص هيچ يك از آقايان قبلا يك نظر پخته‏اي نداشته‏اند اگر اجازه بفرماييد فردا يك اصلي در اين خصوص تنظيم بشود و بعد به مجلس بيايد.
رئيس- آقاي پرورش اجازه بدهيد ما اگر اينجا بخواهيم غير از شوراي نگهبان مرجع ديگري را قرار بدهيم برخلاف اين اصل چهارم است كه من خواندم براي اين‏كه اصل چهارم مي‏گويد «كليه قوانين و مقررات مدني، جزايي و هرچه در كشور هست بايد مخالف با موازين اسلام نباشد و تشخيص هم با شوراي نگهبان است» و معنايش اين است كه قوانين تا هر كجا كش پيدا كرد و رفت، شوراي نگهبان بايستي رويش نظارت داشته باشد، حال يا خودش يا اين‏كه نماينده بفرستد. من عقيده‏ام اين است كه در اينجا چيزي نبايستي اضافه كنم، آقاياني كه موافقند به اين‏كه يك جمله اضافه بشود به اين صورت كه «تشخيص اين امر با شوراي نگهبان است» دست بلند كنند. (عده كمي دست بلند كردند) تأييد نشد. پس بنابراين من اين اصل را براي رأي‏گيري مي‏خوانم:
اصل 2/ 76 (اصل يكصد و پنجم)- تصميمات شوارها نبايد مخالف موازين اسلام و قوانين كشوري باشد.
 (آقايان دكتر روحاني و عضدي در محل نطق حاضر شدند و پس از شمارش آراء نتيجه به قرار زير اعلام گرديد.)
رئيس- عده حاضر در جلسه هنگام اخذ رأي شصت و چهار نفر، تعداد كل آراء شصت و چهار رأي، آراء موافق پنجاه و شش رأي، مخالف ندارد، آراء ممتنع هشت رأي بنابراين، اين اصل با پنجاه و شش رأي موافق به تصويب رسيد، تكبير. (حضار سه مرتبه تكبير گفتند)
8- طرح صل 3/ 76
رئيس- اصل 3/ 76 مطرح است كه قرائت مي‏شود.
اصل 3/ 76- انحلال شوراها جز در صورت انحراف از وظايف اصلي ممكن نيست. انحلال شوراهاي پايين‏تر از استان توسط شوراي استان و انحلال شوراي استان توسط مجلس و شوراي ملي صورت خواهد گرفت. ترتيب تشكيل مجدد شوراي منحل شده طبق قانون خواهد بود.
رئيس- آقاي رحماني- شما اشكالي داريد؟
رحماني- من مخالفم.
رئيس- آقاي سبحاني بفرماييد.
سبحاني- عرض كنم خدمتتان كه انحلال در صورتي است كه آن شورا انحراف از وظايف اصلي پيدا كند بنابراين در اينجا احتياج دارد به يك مقامي كه در مقام قضاوت باشد و تشخيص بدهد كه عمل اين آدم با وظايفش مخالف است و تشخيص اين مسأله برعهدة اين شوراها نيست چون شورا يك مقام تصميم‏گيري است نه يك مقام شناخت مخالفت عمل با
                        مشروح مذاكرات قانون اساسى‏جلسه‏50-32، ص: 1010
قانون، بنابراين در اين موارد قبلا بايد به دادگاه‏ها مراجعه شود و دادگاه تشخيص بدهد كه اين افراد از مقرات منحرف شده‏اند آن وقت شوراي استان آن منحل بكند در اين متن جملات بايد يك پيوندي با «مقام دادگاهي» بخورند كه معلوم شود مقام، مقام تشخيص و شناخت است.
يزدي- همين اشكال را صبح كردند و جواب هم شنيدند كه خارج از بحث است و ربطي هم به اين مسأله ندارد.
رئيس- آقاي رباني املشي بفرماييد.
رباني املشي- اينجا يك نكته است و آن اين‏كه انحلال همة شوراها با شوراي استان قرار داده شده است و انحلال شوراي استان با مجلس شوراي ملي است در صورتي كه يك شورايي هم داريم كه مافوق شوراي استان است و آن شوراي‏عالي استان‏ها است. شوراي‏عالي استان‏ها مافوق شوراي استان است، مگر اين‏كه بخواهيم بگوييم كه انحلال همة شوراها با شوراي‏عالي استان‏ها است و انحلال شوراي‏عالي استان‏ها با مجلس شوراي ملي است.
رئيس- شوراي استان‏ها مراد نيست.
رباني املشي- پس شوراي‏عالي استان‏ها چكاره‏اند؟
رئيس- در عرض مجلس شوراي ملي است.
دكتر شيباني- به فرض اين‏كه شوراهاي استان خطا كردند يكي يكي آنها را مجلس شوراي ملي مي‏تواند منحل بكند آنها كه منحل شدند آن هم منحل مي‏شود و مسأله‏اي ايجاد نمي‏كند.
رباني املشي- شوراي‏عالي استان‏ها تشكيل مي‏شود از نماينده‏اي از هر يك از شوراي‏عالي استان‏ها، پس بنابراين منافاتي ندارد كه شوراي استان‏ها انحرافي پيدا نكنند ولي شوراي‏عالي‏
استان‏ها انحراف پيدا بكند.
مكارم شيرازي- با يك كلمه اين موضوع حل مي‏شود و آن اين‏كه بنويسيم: «انحلال شوراي استان يا شوراي‏عالي استان‏ها»
رئيس- ما نمي‏توانيم بگوييم مجلس شوراي ملي مي‏تواند شوراي‏عالي استان‏ها را منحل كند.
بني صدر- اختيار انحلال شوراهاي پايين‏تر از استان‏ها را مي‏دهيم به شوراي‏عالي استان‏ها و اختيار انحلال استان‏ها را مي‏دهيم به مجلس.
يزدي- صبح هم به همين صورت تصويب شد.
رئيس- آقاي موسوي تبريزي بفرماييد.
موسوي تبريزي- اين اشكالي بود كه صبح هم روي اين مطلب بحث شد و جواب هم داده شد و آن اين بود كه شوراي‏عالي استان‏ها بقية شوراها را منحل كند و انحلال شوراهاي استان هم با مجلس شوراي ملي باشد.
رئيس- ولي مجلس شوراي ملي چه مزيتي بر شوراي‏عالي استان‏ها دارد كه بتواند آن را منحل كند؟
دكتر قائمي- روي اين موضوع بحث شده است كه اينها نمايندگان ملت هستند و مظهر اداره ملت.
موسوي تبريزي- نمايندگان مجلس شوراي ملي، نمايندة ملت و مظهر حاكميت ملت‏
                        مشروح مذاكرات قانون اساسى‏جلسه‏50-32، ص: 1011
هستند و وقتي كه شوراي‏عالي استان‏ها خيانت كردند مظهر حاكميت مي‏تواند آنها را بركنار كند.
رئيس- اينها هم نمايندة ملت هستند، مجلس شوراي ملي را هم پس اينها منحل كنند، براي اين‏كه هم نماينده ملت هستند و به نظر من در اين مسأله بحث كافي نيست و شوراي‏عالي استان‏ها با مجلس شوراي ملي هيچ فرقي نمي‏كند چون هر دو در رأس هستند و از طرف ملت انتخاب شده‏اند.
يزدي- يك سؤال دارم اينجا كه گفته است «انحلال شوراها جز موارد انحراف از وظايف اصلي ممكن نيست» اگر شوراي‏عالي استان‏ها از وظايفش انحراف پيدا كرد انحلال‏پذير نيست؟
رئيس- در مورد مجلس شوراي ملي هم همين‏طور است اگر وظايفش انحراف پيدا كرد چطور مي‏شود؟
رباني شيرازي- آقاي منتظري شما يك رأي داريد نظرتان را مي‏گوييد و بعد مجلس رأي مي‏دهد.
رئيس- بحث كافي نيست، اجازه بفرماييد ادامه اين بحث براي فردا بماند.
موسوي اردبيلي- آقايان همه مي‏گويند بحث كافي است و همه قبول دارند شما تنها مي‏گوييد بحث كافي نيست.
رئيس- آقاي بيت اوشانا بفرماييد.
بيت اوشانا- مطلبي كه من عرض مي‏كنم يك كمي ممكن است مربوط به اين اصل نباشد ولي با توجه به اصل هفتم كه تصويب شده بود بنا بود براي اقليت‏هاي ملي و مذهبي شورايي در نظر گرفته بشود و تا حالا كه دارد اصول شوراها به اتمام مي‏رسد در نظر گرفته شده است با توجه به مطالب چند روز پيش يكي از مطبوعات عصر كه اتهامات خيلي ناشايستي به بعضي از اقليت‏هاي خيلي محترم ما وارد كرده بود و آنها را متهم كرده بود كه خود را از ملت ايران نمي‏دانند با اين‏كه ما اينجا خيلي صريح عنوان كرديم كه اقليت‏هاي ملي و مذهبي جزو ملت ايران هستند و هيچ وقت خودشان را جدا از ملت ايران در طول تاريخ ندانسته‏اند، اين اتهامي كه اين روزنامه وارد كرده بود واقعاً ناشايست و دور از حق و عدالت بود و ما به صراحت هم چند دفعه عرض كرده‏ايم كه در شوراهايي كه تشكيل مي‏شود، يك گوشه‏اي هم براي اقليت‏هاي ملي و مذهبي از نظر شوراها در نظر بگيريد كه آنها بتوانند فعاليت خودشان را در آن شوراها نظيم بكنند و يگانگي‏شان را بيشتر با ملت ايران به ثبوت برسانند. اما دارد اصول شوراها به پايان مي‏رسد و ما باز هم اين تقاضا و خواهش خودمان را از دوستان‏مان داريم، در مورد شوراهاي ملي مي‏خواهيم ملت ما اين اقليت‏هاي مذهبي را به هيچ وجه جدا از خودشان ندانند. در آن اصل هفتم وقتي كله «و نظائرآنها» آمد بنا بود شورايي هم براي اقليت‏هاي ملي و مذهبي پيش‏بيني بشود كه آنها تمام فعاليت‏شان اعم از ملي و فرهنگي و زباني و ادبي و غيره در آن متمركز بشود و همگام با ملت ايران در اصول سازندگي شركت بكنند ما مي‏خواهيم اين مسأله اينجا مطرح بشود.
9- پايان جلسه‏
دكتر قائمي- آيا نظرات جلسه مشترك محترم هست يا نيست.
رئيس- اجازه بفرماييد وقت گذشته است، فردا روز تولد حضرت امام رضا عليه‏السلام‏
                        مشروح مذاكرات قانون اساسى‏جلسه‏50-32، ص: 1012
و تعطيل رسمي است آقايان نظرشان اين است كه فردا جلسه داشته باشيم يا نداشته باشيم؟ (نمايندگان- داشته باشيم.) پس نظر آقايان اين است كه جلسه داشته باشيم و قطعاً ما مي‏دانيم كه حضرت رضا صلوات الله و سلامه عليه هم راضي هستند كه جلسه باشد از باب اين‏كه كار ما كار مهمي است و به تأخير افتاده است. پس جلسه امروز تعطيل مي‏شود. جلسه آينده ساعت سه بعد از ظهر فردا خواهد بود.
 (جلسه ساعت هجده و پانزده دقيقه پايان يافت)
رئيس مجلس بررسي نهايي قانون اساسي- حسينعلي منتظري‏
                        مشروح مذاكرات قانون اساسى‏جلسه‏50-32، ص: 1013
                        جلسه سي و هشتم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده روز يازدهم مهر ماه 1358 هجري شمسي برابر با يازدهم ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت و بيانات آقاي دكتر بهشتي به مناسبت ميلاد حضرت رضا (ع) و سالروز هجرت امام و نطق قبل از دستور آقاي سبحاني‏
2- طرح اصل 4/ 76
3- ادامه بحث پيرامون اصل 3/ 76
4- نطق بعد از دستور آقاي حجتي كرماني درباره مطالب منتشر شده در يكي از جرايد راجع به مجلس خبرگان‏
5- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 1015
1- اعلام رسميت و بيانات آقاي دكتر بهشتي به مناسبت ميلاد حضرت رضا (ع) و سالروز هجرت امام و نطق قبل از دستور آقاي سبحاني‏
نايب رئيس- بسم الله الرحمن الرحيم، جلسه رسمي است فرخنده ميلاد حضرت ثامن الائمه علي بن موسي الرضا سلام الله عليه را به همه دوستان و ملت ايران تبريك مي‏گويم و همچنين از اين‏كه ديروز توفيق داشتم به نمايندگي از طرف دوستان در جلسه بزرگداشت سالروز هجرت امام شركت كنم و سخن بگويم خوش وقت هستم كه بار ديگر در اين جمع از بزرگداشت و گراميداشت اين روز سازنده تاريخي براي ملتمان و جهت‏دهنده به انقلاب بزرگ اسلامي‏مان ياد مي‏كنم. اميدوارم با توفيق خداوند بتوانيم وظيفه‏اي را كه براي تهيه قانون اساسي جمهوري اسلامي برعهده گرفتيم آن‏طور كه شايسته انقلاب عظيم در رابطه با ولايت ائمه طاهرين سلام الله عليهم اجمعين هست و مي‏تواند تجلي‏بخش اسلام سازنده حقيقي باشد برآييم. نطق قبل از دستور شروع مي‏شود نوبت آقاي موسوي جزايري است كه تشريف ندارند آقاي خالاتيان نوبت شما است بفرماييد (خالاتيان- وقت بنده را به بعد موكول بفرماييد.) آقاي سبحاني بفرماييد.
سبحاني- بسم الله الرحمن الرحيم. الحمدالله رب العالمين يا داود انا جعلناك خليفه في الارض فاحكم بين الناس بالحق لتحكم بين الناس بالحق. موضوعي كه الان به خاطرم مي‏رسد و قبلا نيز به فكرم بود، به عرض دوستان و برادران و جميع آن كساني كه عرايض من به گوش آنان مي‏رسد مسأله بگومگويي و انتقادي يا اشكالي است درباره مجلس خبرگان. اين روزها در روزنامه‏ها و مجلات گاه و بيگاه اشكالاتي هست، انتقاداتي هست البته آنها در انتقادات آزادند زيرا انتقاد مقدمه تكامل است. در روايتي است از امام صادق عليه‏السلام كه فعلا متن عبارت به خاطرم نيست اما خلاصه‏اش اين است كه شك، مقدمه يقين است، تا انسان شك نكند به يقين واقعي نمي‏رسد خود شك سبب مي‏شود كه كنجكاوي كند و يقين واقعي را به دست بياورد. باز در روايتي ديگر از امام صادق (ع) داريم كه فرمودند: «خير اخواني (يا) احب اخواني من اهدي الي عيوبي» گرامي‏ترين، محبوب‏ترين برادران ديني كسي است كه اشكال او را به خود او بگويي بنابراين، اين انتقادات و اشكالات از نظر منطق اسلام بسيار خوب است، خصوصاً اگر انتقادها دور از غرض و اشكال باشد مسلماً نه معصوم هستيم و نه ادعاي عصمت داريم و نه خود را عقل كل مي‏دانيم. كار ما كار بشري است كار دسته‏جمعي است و مسلماً كار بشري بدون نقص نخواهد بود. آن كاري كه بي‏نقص است كار خدا و كار معصوم است ولي در عين حال با اين‏كه از هر انتقاد سازنده استقبال مي‏كنيم و آن را مايه تكامل مي‏دانيم چند نكته است كه اينجا يادآوري مي‏كنم.
در ميان اشكالاتي كه گاه و بيگاه وجود دارد و من خودم ديده‏ام بعضي‏ها اشكال مي‏كنند
                        مشروح مذاكرات قانون اساسى‏جلسه‏50-32، ص: 1016
و تذكر مي‏دهند كه آقاياني كه در مجلس خبرگان هستند تنها فكر خود را و معلومات خود را ملاك جعل قانون مي‏دانند و از انديشه‏ها و افكار ديگران بهره نمي‏گيرند و قانون اساسي كه محصول فكر يك عده معين باشد نمي‏تواند به جمع نيازمندي‏هاي كشور و احتياجات اجتماع برسد. اين مطلب از نظر كلي واقعاً خوب است زيرا واقعاً اگر يك جمعيت بخواهد در فكر محدود خود براي كشور از نظر جوانب گوناگون قانوني جعل كند نمي‏تواند يك قانون جوابگو باشد اما از نظر صغري و مصداق و مورد شهدالله خلاف واقع از آن روزي كه ما اينجا آمده‏ايم و همه دوستان هم بر اين عمل شاهدند و عمل ما هم بهترين گواه است ما تمام پيشنهادهايي كه از طرف حقوق‏دانان نويسندگان طبقات مختلف، دانشگاهي و غيره شده است تمام اين پيشنهادها را در هفت گروه مطرح كرده و هر گروه نسبت به مبحث خود بررسي كرده، دقت كرده و هر پيشنهادي را كه مفيد و موافق با شرع و صالح براي اجتماع دانسته است از بررسي آنها و وارد كردن آنها در قانون اساسي خودداري نكرده است نه تنها اين پيشنهادها كه در حدود چهار هزار مي‏شود مورد بررسي قرار گرفته است حتي، قانون‏هاي اساسي، پيش‏نويس‏هايي كه مجزا نوشته‏اند حتي پيش‏نويس آن گروهي كه اين انتقاد را كرده است، تمام موارد را ما مد نظر گرفته‏ايم كه اگر نكته‏اي باشد از آن نكته و از آن تذكر استفاده كنيم. بنابراين، اين قانون اساسي كه نوشته مي‏شود محصول فكر اين جمعيت نيست، اين جمعيت در حقيقت به پشتيباني آن افكار، پيشنهادهايي كه داده شده است همه آنها را كاملًا پخته و به صورت يك غذاي سالم و زيبا عرضه كرده است بنابراين كساني كه در طرز كار ما وارد باشند و يا نباشند از نزديك ببينند تصديق خواهند كرد كه چقدر ما مشتاق پيشنهاد، ارائه طريق و تذكرات هستيم و هر پيشنهادي كه به اينجا مي‏آيد در مد نظر هست.
نكته ديگري كه باز مي‏خواستم عرض كنم مربوط به مسأله ولايت فقيه است كه در يكي از روزنامه‏هايي كه عصر منتشر كرده بود بايد عرض كنم در مسأله ولايت فقيه و اين‏كه فقيه مي‏تواند متصدي يك حكومتي باشد هيچ فقيهي در اين مسأله اختلافي ندارد اگر اختلاف نظري هم در بين باشد از نظر مراتب و درجات است تمام فقهاي شيعه در اين مسأله اتفاق دارند كه فقيه يكي از وظايف اوليه‏اش تأسيس حكومت و اداره حكومت است يكي هم اگر درجه اول تلقي نكند به صورت واجب كفايي تلقي مي‏كند كه اگر واقعاً جمعيتي صالح حكومتي را تأسيس كردند، از عهده فقيه ساقط است و اما اقدام نكردند بر فقيه از نظر مراجع مورد اختلاف است، اختلاف در نتيجه نيست و همه اينها اتفاق نظر دارند و قطعاً فقيه هم صلاحيت اين كار را دارد و فرد صالح‏تر از فقيه در اين مسأله نيست. حالا گاهي در نظر گروهي به صورت واجب اولي تلقي مي‏شود و گاه از نظر بعضي به صورت واجب كفايي. در هر حال تصدي فقيه نيست به اين مناصب از نظر صحت جاي بحث و اشكال نيست اين نكته درباره مندرجات روزنامه بود و اما نكته سوم راجع به طول كشيدن جلسه و تمديد وقت است مسلماً همه ما احساس مي‏كنيم كه قانون اساسي زيربناي كارهاي آينده مملكت است و كاري است لازم و اساسي و كارهاي ديگر به اين كار بستگي دارد كه هرچه زودتر به صورت يك واجب بايد اين كار را تنظيم بكنيم و در اختيار بگذاريم ما به اين توجه داريم.
                        مشروح مذاكرات قانون اساسى‏جلسه‏50-32، ص: 1017
اما از طرف ديگر بايد اتفاق را درنظر گرفت همه شخصيت‏هاي علمي كه در اينجا نشسته‏اند چه در مركز و چه در خارج ازمركز اينها متصدي يك رشته وظايف و تكاليف عظيمي هستند كه با بودنشان در اين مجلس آن تكاليف عقب مانده كمتر پيشرفت كرده بنابراين اينها از خدا مي‏خواهند كه هرچه زودتر اين وظيفه ديني و وظيفه انساني ايجاب مي‏كندتا اتفاقي در اين قانون نباشد، از هر نظر و از همه جوانب مدنظر نباشد منتشر نكنند. پيامبر اكرم (ص) فرمودند: «رحم الله امراء عمل فاتقن او عمل واتقن» بنابراين اتفاق هم براي ما مطرح است زيرا هم وظيفه انساني است و هم وظيفه اسلامي و وظيفه الهي است اين تمديدها براي اين است كه قانون از همه جهت در مد نظر باشد و مسؤوليتي را كه برعهده داريم به تمام معني اين مسؤوليت را آنجا دهيم و الا اگر قانون كامل نباشد مسلماً آينده مملكت هم تكامل خود را طي نخواهد كرد و ما هم مانند ديگران به اهميت و سرعت قانون توجه داريم اما در كنار اين اهميت و سرعت مسأله ديگري هم هست به نام اتفاق و تطابق با موازين شرع، همين دو اصلي كه امروز در دستور جلسه هست ملاحظه خواهيد فرمود كه روي اين دو اصل ديروز بحث شد و در كميسيون‏هاي مشترك بررسي شد امروز صبح هم تقريباً چهار ساعت درباره همين دو اصلي كه در دستور جلسه است بحث شده است و بعد از بحث‏هاي فراوان، نوشته‏هاي فراوان پيشنهادهايي كه در گروه‏هاي قبلي شده است، الان به صورت دو قانون و دو اصل درآمده است و در حقيقت «يري الناس دهنا- في القوارير صافيا و لم يدرما يجري علي راس سمسي» ما يك نفتي زلال در چراغ مي‏بينيم اما نمي‏دانيم از استخراج نفت به صورت گل تا به صورت اشك چشم در آيد چه مراحلي را طي مي‏كند، اين قانون از نظر نوع افراد چهار خط يا پنج خط است اما بايد بدانند كه درباره همين دو اصل چه افكار و چه برنامه‏ها و چه پيشنهادهايي طي شده است. و السلام عليكم و رحمه الله و بركاتهْ.
نايب رئيس- وارد دستور جلسه مي‏شويم برادرمان آقاي حجتي كرماني براي توضيح پيرامون مطلبي كه از قول ايشان نقل شده است وقت خواسته‏اند كه اگر بخواهيم صبر كنيم تا نوبت ايشان برسد وقتش مي‏گذرد و بعد از پايان رسيدگي به اين دو اصل مي‏توانيم از بيانات ايشان استفاده بكنيم و حالا صورت غايبين را مي‏خوانم:
آقاي حائري كه كسالت دارند، آقاي مهندس سحابي و خود من به طوري كه عرض كردم قرار بود در جلسه بزرگداشت ديروز شركت كنيم و با اجازه قبلي رفتم و آقاي طاهري اصفهاني كه مريض بودند و قبلًا اطلاع دادند و آقاي نوربخش و آقاي هاشمي‏نژاد.
دوستاني كه تأخير داشتند آقايان: مراغه‏اي دوازده دقيقه، كريمي و موسوي اصفهاني دوازده دقيقه، انواري بيست و چهار دقيقه و باهنر و بني صدر و دكتر شيباني چهل و هشت و پنجاه و چهار دقيقه، البته اين سه نفر آقايان كار ديگري در جلسه‏اي ديگر داشتند و آنجا شركت كردند، حسيني هاشمي بيست دقيقه، حيدري بيست و چهار دقيقه، طاهري خرم‏آبادي چهارده دقيقه، خادمي سي و نه دقيقه، خالاتيان بيست و سه دققيه، دكتر غفوري چهارده دقيقه، فارسي پانزده دقيقه، رحماني نوزده دقيقه، رشيديان نوزده دقيقه، طاهري گرگاني شانزده دقيقه، فوزي‏
                        مشروح مذاكرات قانون اساسى‏جلسه‏50-32، ص: 1018
شانزده دقيقه، صدوقي بيست و شش دقيقه، قرشي شانزده دقيقه، طباطبائي هفده دقيقه، عرب شانزده دقيقه، موسوي جزايري بيست و چهار دقيقه، بشارت يازده دققيه، خانم گرجي بيست و پنج دقيقه و آقاي دكتر روحاني هم ساعت سه و چهل دققيه جلسه را ترك كردند و امروز هم نيستند.
2- طرح اصل 4/ 76
نايب رئيس- اصل 76 مكملي دارد كه بعداً بايد به صورت يك اصل در شماره رديف‏ها در بيايد دوتا مكمل دارد.
اصل 4/ 74- انحلال شوراها جز در صورت انحراف از وظايف اصلي ممكن نيست، تشخيص انحراف و ترتيب انحلال شوراها و طرز تشكيل مجدد آنها را قانون شوراها معين مي‏كند.
مكارم شيرازي- تشخيص مرجع مي‏خواهد، چه كسي تشخيص مي‏دهد؟
نايب رئيس- مرجع تشخيص انحراف و ترتيب انحلال شوراها و طرز تشكيل مجدد آنها را قانون شوراها معين مي‏كند.
تهراني- در اين باره صحبت شده و كسي اشكالي ندارد.
نايب رئيس- اجازه بدهيد بپرسم چند نفر اسم نوشته‏اند. آقاي دكتر آيت شما مخالفيد يا موافق؟ (دكتر آيت- بنده مخالف هستم). آقاي پرورش سؤالي داريد؟
پرورش- خواستم كه مرجع تشخيص را توضيح دهيد.
نايب رئيس- آقاي كريمي بفرماييد.
كريمي- عرض كنم راجع به مرجع تشخيص كه در عبارت بالا ذكر شده كه «تشخيص انحراف و ترتيب انحلال شوراها و طرز تشكيل مجدد ...» مي‏خواستم عرض كنم كه ترتيب انحلال را مرجع معين نمي‏كند، قانون معين مي‏كند.
نايب رئيس- ما مي‏گوييم چند چيز را از قانون تعيين مي‏كند يكي مرجع تشخيص انحراف، يكي ترتيب انحلال و يكي هم طرز تشكيل، اين سه چيز را قانون معين مي‏كند نمي‏گوييم ترتيب انحلال را هم مرجع معين مي‏كند اين «ترتيب» عطف به تشخيص نيست عطف به مرجع تشخيص انحراف است. ترتيب انحلال شوراها و طرز تشكيل مجدد آنها را قانون شوراها معين مي‏كند اگر عطف به تشخيص بود سؤال حضرت‏عالي وارد بود. آقاي كياوش شما موافقيد يا اين‏كه سؤالي داريد؟
كياوش- فكر نمي‏كنيد كه تا تشكيل مجدد آنها اگر به جايش يك شوراي جانشين باشد بهتر باشد.
نايب رئيس- آخر آن هم شورا است ديگر نمي‏شود گفت كه شورايي است كه جانشين بخواهد مثل يك شورايي است كه مدتش تمام بشود شوراي بعدي را كه جانشين نمي‏گوييم خودش شروع مي‏كند و تا اتمام مدت كارش را انجام مي‏دهد. آقاي كياوش بفرماييد.
كياوش- سؤال بنده اين است كه وظايف اصلي اين شوراها را در قانون جديد خواهيد گفت؟
نايب رئيس- وظايف اصلي شوراها در اصل پيش گفته شده و در اصول قبل تعيين شده است يعني يك مقدارش گفته شده است و بعد هم گفته‏اند بقيه را قانون معين مي‏كند.
حجتي كرماني- خوب است كه اين وظايف اصلي را روشن بفرماييد كه اين قانون شوراها
                        مشروح مذاكرات قانون اساسى‏جلسه‏50-32، ص: 1019
وظايف‏شان معين باشد.
نايب رئيس- اين‏كه در اصول قبل آمده است.
حجتي كرماني- چون كه اگر اين را كامل نكنيد به اشكال بر مي‏خوريم.
نايب رئيس- عرض كردم اينها در اصول قبل آمده يك مقدارش تعيين شده و بقيه را هم گفته‏اند قانون معين مي‏كند.
حجتي كرماني- زيرا وظايف اصلي خيلي روشن نيست، يعني چه؟ مثلًا اگر يك شورايي انحراف اخلاقي داشت و همه، اشخاص فاسد الاخلاقي بودند و وظايف‏شان را هم خوب انجام دادند منتها مصلحت مسلمين نباشد كه اينها اعضاء شورا باشند و با وجودي كه از وظايف اصلي‏شان هم ممكن است منحرف نشده باشند و باز صلاح مردم نيست، اينجا چه كار بايد كرد؟
نايب رئيس- ممكن است اينها اشخاصي باشند كه هم در طول نمايندگي‏شان به وظايفشان عمل كنند و هم انحراف مضري نداشته باشند.
حجتي كرماني- انحراف شخصي را عرض كردم زيرا ممكن است واقعاً اشخاص صالحي باشند ولي همان‏طور كه عرض كردم به صلاح مسلمين نباشد.
نايب رئيس- همه كه اين‏طور نيستند ممكن است اين فرض شما يك فرض خيلي ضعيفي باشد اگر بخواهي تمام اعضاء را طوري درنظر بگيريم كه از همه حيث شايسته باشند و وظايفشان را هم بخواهند خوب انجام بدهند اين يك قدري دشوار است. آقاي رشيديان.
رشيديان- من سؤالي دارم، اين سؤال را در بدو شروع اين اصول در گروه مشترك كردم ولي جوابي داده نشد و آن اين است كه انتخابات اين شوراها زير نظر چه سازماني خواهد بود؟ اگر بگوييم زير نظر وزارت كشور است كه مكن است اعمال نفوذهايي بشود يا اشخاصي باشند كه از نظر دولت مطرود باشند و باز هم ممكن است اعمال نفوذ بشود كه زير نظر شوراي نگهبان است يا مقامي ديگر مثل مجلس شوراي ملي است كه آن هم بايد اينجا معلوم بشود چون در آنجا معلوم نشده است كه زير نظر چه مقامات صلاحيت‏دار و مرجعي انتخابات صورت مي‏گيرد در اينجا هم خود به خود مبهم است كه نتوانسته‏اند آن مرجعي را كه منحل‏كننده است نام ببرند اين بايد روشن بشود.
نايب رئيس- حقيقت اين است كه دستگاه اجرايي كه خود به خود دولت است اما درباره نظارت اگر نظرتان باشد پريروز درباره شوراي نگهبان در امر نظارت بحث شد و قرار شد كه اين قسمت تكميل بشود. به هر حال اين مسأله‏اي كه براي تمام انتخابات‏ها، از انتخاب شوراي روستا گرفته تا رئيس جمهور يك فكر اساسي بكنيم و فعلًا به آن خصوصيتي نمي‏دهيم تا يك جا برايش فكري بكنيم. آقاي رشيديان.
رشيديان- در اصل 51 هم راجع به اين قسمت بحث شد.
نايب رئيس- خير، چون اگر كار شواري نگهبان را نتوانستيم صد درصد تمام بكنيم فكري مي‏كنيم كه ببينيم چگونه تعميمش بدهيم و اگر فعلًا به آن خصوصيتي ندهيم و معطل نشويم بهتر است، آقاي قائمي جناب‏عالي سؤالي داريد؟
دكتر قائمي- بلي سؤال بنده اين است كه موضع اين اصل در برابر قانون شوراها كه اخيراً توسط شوراي انقلاب به تصويب رسيده و آن‏چه را كه ما اينجا وعده داده‏ايم كه طرز تشكيل شوراها را قانون شوراها معين خواهد كرد؟ يعني نسبت به اين قانوني كه بعداً تصويب‏
                        مشروح مذاكرات قانون اساسى‏جلسه‏50-32، ص: 1020
مي‏شود چه وضعي خواهد داشت؟
نايب رئيس- كليه مصوبات شوراي انقلاب به قوت قانوني خودش باقي مي‏ماند تا وقتي كه مجلس شوراي ملي آينده خلاف آنها را تصويب كند و مجلس شوراي ملي آينده بايد آن لوايح را رسيدگي بكند و روي آنها نظر بدهد. (دكتر قائمي- يعني مي‏تواند لغو بكند؟) بلي، مصوبات شوراي انقلاب در حد مصوبات مجلس شوراي ملي اعتبار دارد نه بيشتر، آقاي رحماني بفرماييد.
رحماني- راجع به انحصار علت انحلال در انحراف است البته امكان دارد عللي ديگر ايجاب بكند كه لازم باشد شورايي منحل بشود اگر منحصر نكنيد و مجلس شوراي ملي بتواند برحسب مقتضيات روز تصميم بگيرد بهتر است فقط اين قسمت در ذيلش نوشته بشود كه ترتيب انحلال شوراها و تشكيل مجدد آنها را قانون شوراها يا قانون معين مي‏كند چون ما نمي‏توانيم پيش‏بيني همه چيز را بكنيم و اين حصر ممكن است در آينده مشكلاتي براي مملكت ايجاد بكند و شاهد يري مالايريه واحد.
نايب رئيس- آقاي دكتر آيت به عنوان مخالف بفرماييد صحبت كنيد.
دكتر آيت- بسم الله الرحمن الرحيم. شوراها از بهترين اركان دموكراسي و حكومت عامل هستند به طوري كه شايد اختلاف مهم ديكتاتوري و دموكراسي در همين باشد در حكومت استبداد فقط يك فرد تصميم مي‏گيرد ولي در حكومت مردم و در حكومت عدل و قانون، يك گروه و يك جمع كه نماينده و منتخب مردم هستند تصميم مي‏گيرند در نظام سابق هم ما شورا و انجمن شهر، شهرستان داشتيم البته همه دكور بود يكي به اين علت كه اختيار انحلال شوراها در دست قوه مجريه بود كه مي‏توانست مجلس را منحل كند و وزارت كشور هم مي‏توانست شوراها را منحل كند و اين شوراها از خودشان هيچ اختياري نداشتند، حالا هم اين‏كه اصلي كه اينجا هست خيلي كلي و ناجور تنظيم شده است گفته است انحلال شوراها را بعد قانون تعيين مي‏كند. ممكن است قانون بيايد و انحلال شوراها را در اختيار قوه مجريه قرار بدهد كه اين نقض غرض است وقتي كه انحلال شورا در اختيار قوه مجريه قرار گرفت يعني هيچ، هر وقت ده‏دار بدش آمد، بخش‏دار بدش آمد، استان‏دار بدش آمد، پيشنهاد مي‏كند كه شوراها را منحل بكنند ما بايد هم مرجع انحلال را تعيين بكنيم كه حتماً بايد غير از قوه مجريه باشد و هم به طوري كه روز قبل هم گفتم تنها شوراها قابل انحلال نباشند بلكه استان‏دار و فرمان‏دار و بخش‏دار هم اگر تضادي با شورا پيدا كردند چون معمولًا انحلال موقعي پيش مي‏آيد كه بين قوه مجريه و شوراها بايد يك مرجعي غير از قوه مجريه پيدا بشود كه يا استان‏دار و بخش‏دار و فرمان‏دار را بركنار بكند و يا شوراها را منحل بكند. مسأله ديگري كه اينجا اشاره شده است مسأله انحراف شورا است. انحراف يا از قانون اساسي و قوانين عادي و اسلام است كه خوب، مي‏شود مثل مجلس شوراي ملي كه مرجعي است كه مانع اخذ تصميمات قانوني از طرف مجلس شوراي ملي مي‏شود اينها هم يا نمايندگان شوراي نگهبان يا دادگاه يا هر مرجع ديگري بايد جلوي اين انحراف را بگيرد اگر انحراف از آن نظر مورد توجه باشد، و انحراف اين باشد كه شورا يك قوانيني وضع كند و يك تصميماتي بگيرد كه قابل اجرا نباشد و امكانات را در نظر نگيرد و يا منافع و صلاح مردم را در نظر نگيرد آن هم باز بايد يك مرجع خاصي كه انحرافات را تشخيص بدهد كه معمولًا مي‏تواند
                        مشروح مذاكرات قانون اساسى‏جلسه‏50-32، ص: 1021
دادگاه‏ها باشند كه آن شوراها را منحل كنند كه ما تمام كارها را دست قانون داده‏ايم، ترتيب انحلال، تشخيص انحراف و طرز تشكيل مجدد همه را به دست قانون داده‏ايم در حالي كه همه اينها اصول كوچكي نيست كه همين‏طور دست قانون بدهيم كلًا مي‏توانيم براي اين مسائل يك شورايي به مفهوم واقعي تشكيل بدهيم اگر بخواهيم مثل همان شوراهاي سابق دكور باشد كه اين اصل خوب است و اختيار آنها هم دست قانون‏گذار باشد آن هم قانوني كه هر دوره مي‏تواند عوض بشود و اگر بخواهيم اين شوراها را محكم كنيم بايد حدود اختيارات و مرجع تشخيص انحراف و ترتيب انحلال و تشكيل مجدد آن را، البته تا حدودي كه بتوانيم بايد در همين قانون پيش‏بيني كنيم.
نايب رئيس- اگر از دوستان كسي به عنوان موافق اسم نوشته است تشريف بياورند، آقاي موسوي جناب‏عالي اسم نوشته‏ايد بفرماييد صحبت كنيد.
موسوي اردبيلي- بسم الله الرحمن الرحيم. درباره اين اصل به قدر كافي صحبت شد صور مختلفي كه چه مرجعي براي انحلال تعيين بشود آن‏هم مورد بحث و بررسي قرار گرفت نظرات مختلف بود و به نظر مي‏رسيد كه اشكالاتي وجود دارد و محسناني هم داشت و بالاخره قرار بر اين شد كه مرجعي بايد آنها را منحل بكند اين را اگر براي مراحل بعد بگذاريم و مرجع معيني را در نظر بگيريم بهتر است زيرا فردا ممكن است به نظر برسد كه مردم بگويند اگر مرجع ديگري به اين امور رسيدگي مي‏كرد آسان‏تر و بهتر بود، آن وقت در قانون اساسي تغيير دادنش مشكل است ولي در مجلس شوراي ملي مي‏توانند ين را پيش‏بيني بكنند و اگر به اشكالي هم برخوردند مي‏توانند آن اشكال را با وضع يك قانون ديگر وضع بكنند و گفتن اين‏كه ممكن است فردا بيايند و طور ديگري تنظيم بكنند، خوب حداقلش اين است كه من صلاح نمي‏دانم زيرا صلاحيت ما بهتر از تصميمات مجلس شوراي ملي كه در آينده تشكيل خواهد شد نيست البته آنها هم مثل ما انسانند و باسوادند و نمايندگان مردم هستند، حالا بايد خطوط اصلي تعيين شود و اگر بخواهيم خيلي مسائل را ريز كنيم به اشكال برمي‏خوريم زيرا، عملًا ديده‏ايم زيرا بارها درباره يك امري تصميم گرفتيم ولي بعد ديديم كه اگر تصميم ديگري مي‏گرفتيم بهتر بود بنابراين، اين اشكالي كه ايشان فرمودند به نظر بنده هيچ‏گونه وارد نيست كه مي‏فرمايند اين مسائل كوچك نيست چرا اينها را به دست قانون مي‏دهيد، ما چيزي به دست قانون نمي‏دهيم زيرا نمايندگان مجلس شوراي ملي همه منتخب مردم و از خود مردم هستند.
و اما جهتي را كه ايشان فرمودند كه بايستي درباره مأمورين دولت هم اين مسأله را در نظر گرفت ما مأمورين دولت را در نظر گرفته‏ايم و معناي مأمورين دولت يعني ده‏دار، بخشدار يا فرماندار يا استاندار كه اگر اينها اشكالاتي در كارشان بود خوب تاكنون اينها چكار مي‏كردند البته تا موقعي كه شوراها نبود مردم شكايات‏شان را به وزارت كشور و استاندار و غيره مي‏بردند كه همه‏اش پولتيك بود و كلك بازي دوره استبداد بود و كاري به آن نداريم ولي حالا هم اگر شكايتي داشتند وزارت كشور هست، دادگاه هست، مراجع قضائي هست، مراجع صلاحيت‏دار هست به اينجا بايد مراجعه كنند البته شوراها دستشان بازتر است و بالاي سرشان هم ناظر هست و حرف‏ها را مستنداً مي‏گويند.
راجع به علل انحراف فرمودند، البته علل انحراف منحصر به آن جاهايي نيست كه ايشان فرمودند. ايشان نمي‏خواستند بفرمايند منحصر است منظورشان اين بود كه مثال بزنند هم در
                        مشروح مذاكرات قانون اساسى‏جلسه‏50-32، ص: 1022
سايه آنها ممكن است منحرف بشوند و هم ممكن است علل ديگري داشته باشد حالا ما كه اينجا اين موضوع را پيش‏بيني كرده‏ايم، خوب انحراف است، كار نداريم كه به چه علتي انحراف پيش مي‏آيد يا عللش همان‏هايي باشد كه ايشان فرمودند يا علل ديگري در پي باشد. اين مسلم است و روي تجربه كه مردم اين افراد را انتخاب كرده‏اند شوراي ايده‏آل، شوراي خوب و مورد رضايتي است ولي يك وقت هم اخلاقي است يا در اصل انتخاب‏شان يك اشكالاتي بوده و يا بعد منحرف شده‏اند يا چه بوده است كه بعداً معلوم مي‏شود اينها خدمتي انجام نمي‏دهند و درست به وظيفه‏شان عمل نمي‏كنند. اگر در كارشان اخلال هست بالاخره بايد منحلش كنند چون مردم ناراضي هستند و انحلالش هم بايد به همان ترتيبي كه پيش‏بيني شده است باشد و خوب هم پيش‏بيني شده است و اگر بخواهيم بگوييم نه حالا اين كار را نكنيم زيرا ممكن است بعد بيايند بگويند فلان و بهمان فكر مي‏كنم كه اين‏طور ترديدهاي با موردي نباشد.
نايب رئيس- موافق و مخالف صحبت كرده‏اند اگر آقايان سؤالي دارند بفرمايند آقاي رباني سؤالي داريد؟
رباني شيرازي- بنده يك سؤال دارم و آن اين است كه علت مخالفت با اصل اين است كه مرجع تشخص انحراف كيست ولي مي‏تواند آن را منحل كند بايد توضيح داده شود زيرا در اين قانون ذكر شده است و طبعاً وقتي كه ما ندانستيم كه چه كسي مي‏تواند شوراها را منحل كند نمي‏توانيم رأي كلي بدهيم و خوب اين است كه فردا كار به دست وزارت كشور بيافتد و ترتيب انحلال را او عهده‏دار بشود.
نايب رئيس- شما داريد به عنوان مخالف صحبت مي‏كنيد و اين صحيح نيست بنده گفتم شما مي‏توانيد سؤال كنيد و اين سؤال نيست.
رباني شيرازي- بنده سؤال مي‏كنم آيا پيش‏بيني شده است؟
نايب رئيس- خير آقا گفتم اين سؤال نيست اين توضيحي است.
رباني شيرازي- بنده مي‏گويم اگر فردا يك طوري شد كه به دست وزارت كشور افتاد آيا در اين باره پيش‏بيني شده است؟
نايب رئيس- بلي آقا توضيح مي‏دهم كه مرجع تشخيص اين حرف‏ها را قانون معين مي‏كند.
رباني شيرازي- ما حالا بياييم قانون را به دست وزارت كشور بدهيم پس اين شوراها از بين مي‏رود.
نايب رئيس- پس اين‏كه باز مخالف شد اين سؤال نيست بنده خدمتشان توضيح مي‏دهم كه قانون چكار مي‏كند.
رباني شيرازي- بنده عرض مي‏كنم ضامن اجراي شما چيست؟ يعني آن كسي كه فردا مي‏آيد و منحل مي‏كند وزارت كشور نباشد.
نايب رئيس- پاسخ اين سؤالات داده شد و گفتند كه نمايندگان مردم در مجلس شوراي ملي به اندازه ما دلسوز مردم هستند. پاسخ اين اصل چند مرتبه تكرار شده است يك وقتي ما فكر مي‏كنيم در مقايسه با نمايندگان آينده ملت در مجلس شوراي ملي، ما آگاه‏تر و تواناتر و دلسوزتر و امثال اين چيزها هستيم ما كه نمي‏خواهيم چنين ادعايي داشته باشيم.
رباني شيرازي- با قطع نظر از اشخاص ما داريم قانون مي‏نويسيم، شما نبايد بگوييد فردا مردم مسلمان چنين و چنان گفتند پس ما قانون وضع نكنيم.
                        مشروح مذاكرات قانون اساسى‏جلسه‏50-32، ص: 1023
نايب رئيس- بنده عرض كردم اين ادامه صحبت موافق و مخالف است و حال آن‏كه ما گفتيم اگر گوشه‏اي از اين عبارت بر كسي مبهم است سؤال كند، سؤال كرديد گفتيم همان چيزي است كه چند مرتبه گفتيم، ما گفتيم كه اين تفاصيل و اين خصوصيات و اين اشكالات را در آينده قانون مجلس شوراي ملي معين مي‏كند. ما خيلي از چيزها را مثل آيين‏نامه انتخابات و آيين‏نامه‏هاي ديگر را به قانون واگذار كرده‏ايم از لحاظ كيفيت و مختصات و ساير جهات همه را به كار مجلس شوراي ملي موكول كرده‏ايم. آقاي بني صدر شما سؤالي داريد؟
بني صدر- سؤال بنده اين است كه فعلًا ما اينجا هفتاد نفر هستيم ممكن است فرض بفرماييد كه نمايندگان شورا سيصد نفر باشند اگر به وزارت كشور ارجاع كرده‏اند آيا اين كار صلاح مي‏دانند يا صلاح نمي‏دانند، خواهشمندم جواب بدهيد كه اين كار صلاح مملكت است كه مي‏كنند يا خير؟
نايب رئيس- آقاي طاهري سؤالي داريد؟
دكتر آيت- بر طبق آيين‏نامه يك موافق و يك مخالف ديگر مي‏توانند صحبت بكنند.
نايب رئيس- خير آقا نمي‏توانند ما درباره آيين‏نامه تصميم گرفتيم و از آن عدول نكنيد.
دكتر آيت- تا نيم ساعت مي‏توانند صحبت كنند.
طاهري گرگاني- بنده مي‏خواستم عرض كنم اين مجلس براي تعيين مرجع، اولويت دارد به خاطر اين‏كه برقراري شوراها يك نوع برقراري موازنه بين ...
نايب رئيس- آقا اين هم مخالف است من خيلي مايلم دوستان وقت را رعايت كنند زيرا اين سؤال نيست و شما داريد به عنوان مخالف صحبت مي‏كنيد آقاي فاتحي سؤال شما هم از اين قبيل است؟ مخالف و موافقيد يا اين‏كه سؤالي داريد؟
فاتحي- اين كلمه انحلال كه شامل شهر و استان و شوراها شده است قهراً شامل مجلس شوراي ملي هم مي‏شود؟ (نايب رئيس- خير آقا به مجلس شوراي ملي متوجه نمي‏شود.) در اين عبارت چه قرينه‏اي وجود دارد؟
نايب رئيس- ما هر وقت از مجلس شوراي ملي به عبارت كوتاه ياد كنيم فقط گفته‏ايم مجلس، يعني از اول تا حالا كلمه مجلس را به كار برده‏ايم بنابراين وقتي خواستيم براي او كوتاه ياد كنيم مجلس گفته‏ايم. حالا من اصل را براي اخذ رأي مي‏خوانم. (كرمي- اجازه بدهيد آقاياني كه بيرون هستند بيايند تا عده بيشتر بشود.) اجازه بدهيد. آقاي رباني املشي سؤالي داريد؟
رباني املشي- سؤال بنده اين است كه شوراهايي را كه بعداً مي‏خواهم در اصل ذكر كنيم مي‏خواهيد مشمول اين اصل باشند يا نباشند؟
نايب رئيس- شما مي‏خواهيد كه ما يك قيدي بگذاريم كه اگر احياناً در آينده شوراهايي داشتيم شامل اين هم بشود؟ اين علاجش اين است كه بنويسيم موضوع انحلال شوراهاي اصل چند و چند؟
تهراني- اصل دوم را بياوريد بالا و اصل اول را ببريد پايين درست مي‏شود.
نايب رئيس- بنابراين از نظر تنظيم اصل 3/ 76 را 4/ 76 و اصل بعدي را اصل 3/ 76 مي‏كنيم. بسيار خوب من اين اصل را براي اخذ رأي مي‏خوانم:
اصل 4/ 76- انحلال شوراها جز در صورت انحراف از وظايف اصلي ممكن نيست. مرجع‏
                        مشروح مذاكرات قانون اساسى‏جلسه‏50-32، ص: 1024
تشخيص انحراف و ترتيب انحلال شوراها و طرز تشكيل مجدد آنها را قانون شوراها معين مي‏كند.
لطفاً رأي بگيريد.
 (در اين هنگام اخذ آراء به عمل آمد و نتيجه به شرح زير اعلام شد)
نايب رئيس- عده حاضر در جلسه هنگام اخذ رأي پنجاه و هفت نفر، تعداد كل آراء پنجاه و هفت رأي، موافق چهل و پنج نفر، مخالف دو نفر، ممتنع ده نفر، بنابراين، اين اصل تصويب نشد و براي تغييرات مختصر، به گروه بر مي‏گردد.
3- ادامه بحث پيرامون اصل 3/ 76
نايب رئيس- اصل 3/ 76 مطرح است كه قرائت مي‏كنم:
اصل 3/ 76- در واحدهاي اداري، آموزشي و توليدي بايد شوراهايي با شركت نمايندگان كادرهاي كاركنان مختلف ...
نايب رئيس- به نظر من كلمه «كادرها» اضافه است. (مكارم شيرازي- «كاركنان» زيادي است.) يعني كادرها بوده است؟
مكارم شيرازي- بلي كادرهاي مختلف.
نايب رئيس- در واحدهاي اداري، آموزشي و توليدي بايد شوراهايي با شركت نمايندگان كادرهاي مختلف از كارگر و ساير كاركنان تشكيل شوند و در تصميم‏گيري‏ها و پيشرفت كارها مشاركت كنند.
چگونگي تشكيل اين شوراها و حدود وظايف آنها را قانون معين مي‏كند.
طاهري اصفهاني- عبارت بدون جهت زياد است.
نايب رئيس- بلي يعني اگر «نمايندگان كارگران و ساير كاركنان» بود كافي مي‏شد و احتياجي به كلمه «مختلف» هم ندارد. بنابراين اگر آقايان موافق هستند متني كه روي آن بحث مي‏شود اين باشد «نمايندگان كارگران و كاركنان ديگر».
منتظري- و ساير كاركنان بهتر است.
نايب رئيس- بسيار خوب «نمايندگان كارگران و ساير كاركنان» بنابراين مي‏شود «در واحدهاي اداري، آموزشي و توليدي بايد شوراهايي با شركت نمايندگان كارگران و ساير كاركنان».
بني صدر- غلط نوشته شده است.
نايب رئيس- البته اگر با شركت كاركنان هر واحد باشد شامل همه مي‏شود. من دوباره متن را مي‏خوانم، آقاياني كه نظراتي دارند اسم بنويسند كه به نوبت صحبت كنند.
اصل 3/ 76- در واحدهاي اداري، آموزشي و توليدي بايد شوراهايي با شركت نمايندگان كارگران و ساير كاركنان تشكيل شوند و در تصميم‏گيري‏ها و پيشرفت كار مشاركت كنند.
چگونگي تشكيل اين شوراها و حدود وظايف آنها را قانون معين مي‏كند.
نايب رئيس- دكتر آيت (دكتر آيت- من مخالفم) آقاي عرب (عرب- به عنوان موافق مي‏خواهم صحبت كنم.) آقاي رشيديان- دو سؤال دارم. بفرماييد.
رشيديان- البته من با اين اصل مخالف هستم ولي چون آقاي دكتر آيت به عنوان مخالف صحبت خواهند كرد، به نظر متن كافي است. در اين اصل نوشته شده «نمايندگان كادرهاي كاركنان مختلف از كارگر و ساير كاركنان».
                        مشروح مذاكرات قانون اساسى‏جلسه‏50-32، ص: 1025
نايب رئيس- آقاي رشيديان اين قسمت به اين صورت اصلاح شد: «نمايندگان كارگران و ساير كاركنان».
رشيديان- در اينجا صبح پيشنهاداتي شد كه فكر مي‏كنم آن پيشنهادات تأمين نشده است. اول اين كه طبقه كارگر بايد شورايي مختص خودش داشته باشد.
نايب رئيس- عذر مي‏خواهم، براي اين‏كه رويه ما در آينده يكنواخت باشد، من به اين مطالب شما مي‏گويم مخالفت. (رشيديان- خير سؤال مطرح است.) سؤال يعني مطلبي كه توضيح لازم داشته باشد جناب‏عالي مي‏فرماييد من پيشنهاد مي‏كنم اين‏طور نباشد يعني مخالفم و بعد پيشنهاد مي‏كنم اين‏طور شود.
رشيديان- من سؤالي دارم كه شما الان متوجه خواهيد شد. كارگران بايد شورايي مختص خودشان داشته باشند و كارفرما يا هر كس ديگر كه در رأس كار است بايد شورايي براي خودش داشته باشد حال شما مي‏فرماييد نمايندگان اينها باهم داراي شورايي هستند، چون هر كدام از اينها براي منافع خودشان از قبيل بهداشتي، رفاهي، فرهنگي و آموزشي و غيره كار مي‏كنند، اگر به يك محلي رسيدند كه اختلاف پيدا كردند، با توجه به اين‏كه در اين شورا رأي‏ها با هم برابر است مرجع حل اختلاف كيست و چه كسي از كارگر طرفداري مي‏كند كه حقش را در مقابل كارفرما بگيرد؟
نايب رئيس- متشكرم، اتفاقاً مدت‏هاست كه اين مسأله در مورد شوراها مطرح است البته نفر موافق بايد به اين سؤال جواب بدهد ولي چون در معرض تجربه ما بوده است من اين توضيح را مي‏دهم و آن چيزي كه موضوع اين اصل است شوراي يك واحد است، يعني اين شوراها آهنگ تضاد نداشته باشند بلكه آهنگ توحيدي و هماهنگي داشته باشند يعني شورايي تشكيل شود كه تضاد را از ميان بردارد نه شورايي باشد كه مقابله و كشمكش باشد و اين از اين طرف بكشد و آن از آن طرف بلكه شورايي باشد كه كارگاه و يا اداره را در جهت مصالح عموم مردم هدايت كند، منتها اين كار بايد با شورايي باشد از نمايندگان آنها و آن‏كه مورد نظر بوده است همين است.
رشيديان- كارفرما همواره براي سود بيشتر تلاش مي‏كند. بنابراين آن براي خودش و اين هم براي خود كوشش مي‏كند. بالاخره آن اختلاف وجود خواهد داشت.
نايب رئيس- آقاي سبحاني بفرماييد.
سبحاني- من دو سؤال دارم يكي آموزشي بايد آموزش عالي باشد چون اگر آموزش مطلق باشد ابتدايي را دربر مي‏گيرد و ابتدايي بالغ نيست و وقتي بالغ نباشد نمي‏توانند.
نايب رئيس- منظور، معلم‏ها است نه بچه‏ها يعني كاركنان. (سبحاني- دانشجويان را شركت نمي‏دهيد؟) منظور از آن اصل آن نيست بلكه منظور شوراي كاركنان است.
سبحاني- بسيار خوب، سؤال ديگرم اين است كه در اين اصل قيد شود «واحدهاي بزرگ اداري و آموزشي و توليدي» زيرا در يك كارگاهي كه يك استاد و دو كارگر و يا سه‏تا شاگرد است و يا قالي‏بافي كوچكي است، آيا در آنجا هم بايد شورا باشد و اگر قيد «بزرگ» را بگذاريم بهتر نيست؟
نايب رئيس- اين را در قانون نوشته‏ايم «چگونگي تشكيل اين شوراها و حدودش را قانون معين مي‏كند.» آقاي موسوي اردبيلي بفرماييد. (موسوي اردبيلي- من به عنوان مخالف‏
                        مشروح مذاكرات قانون اساسى‏جلسه‏50-32، ص: 1026
صحبت مي‏كنم.) آقاي مكارم بفرماييد.
مكارم شيرازي- در آن طرحي كه از گروه خارج شد كه يك «برحسب امكانات» بود، آقاياني كه موافق هستند بايد جواب بدهند كه چرا «برحسب امكانات» حذف شده است، زيرا فلسفه «برحسب امكانات» اين بود كه ما گام به گام بايد پياده كنيم و الا خداي نكرده نتيجه معكوس مي‏گيريم.
نايب رئيس- آقاي بني صدر بفرماييد.
بني صدر- اين اصل را در جلسه عمومي نوشته‏اند ولي بايد به اين نكته توجه مي‏فرمودند كه در واحدهاي اداري و آموزشي كارگر وجود ندارد. پس بايد جمله را تصحيح كرد و من اين اصل را تصحيح كرده‏ام كه مي‏خوانم: «در واحدهاي اداري و آموزشي و توليدي بايد شوراهايي با شركت نمايندگان كاركنان تشكيل شود» و بعد براي اين‏كه معلوم شود كه خواسته شده است كه بگويند كارگران و كارگاه‏ها يك ويژگي دارد، اين را اين‏طور آوردم «در كارگاه‏هاي توليدي، شوراها بايد از نمايندگان كارگر و ساير كاركنان تشكيل شود. اين شوراها در تصميم‏گيري‏ها و پيشرفت كارها مشاركت مي‏كنند» اين اصل به اين صورت متناسب مي‏شود و الا «اداري» كه در آنجاها كارگر نيست و «آموزشي» كه كارگر آنجا نيست.
نايب رئيس- دوستان مي‏گويند در آنجا هم خدمتگزار هست و آبدارخانه و نظاير اينها دارد.
بني صدر- وجود چند خدمتگزار در بين عموم معلمان كه نمي‏گويند با شركت نمايندگان، علاوه بر اين آنها كه كارگر نيستند.
نايب رئيس- آقاي پرورش بفرماييد.
پرورش- اولًا اگر موافقت بفرماييد در آغاز هر اصلي موافق و مخالف معلوم بشود و آن كسي كه موافق است كليه سؤالات را بنويسد و يكجا جواب بدهد كه حضرت‏عالي همه سؤالات را جواب ندهيد.
نايب رئيس- اين كار را الان كرده‏ايم.
پرورش- واحدهاي آموزشي كه در اين اصل ذكر شده، حتماً دانشجويان و دانش‏آموزان را شامل مي‏شود، براي اين‏كه در جاي ديگر قيد نشده است كه مراد از واحد آموزشي، كادر اداري آموزشي است و واحدهاي آموزشي هم دانشجويان و هم دانش‏آموزان را در بر مي‏گيرد، كه اينها نه جزو كارگران و نه جزو كاركنان هستند.
نايب رئيس- شما وقتي گفتيد در هر واحدي نمايندگان كارگران و ساير كاركنان، او را ديگر شامل نمي‏شود.
پرورش- در يك واحد آموزشي مثل دانشگاه، شورا كه تشكيل مي‏شود دانشجويان در آن شركت مي‏كنند يا نمي‏كنند؟
نايب رئيس- اين سؤال را بايد موافق جواب بدهد چون من سؤالات مربوط به عبارت را توضيح مي‏دهم و سؤالات مربوط به موافق را شخص موافق جواب مي‏دهد. آقاي دكتر آيت به عنوان مخالف بفرماييد.
دكتر آيت- بسم الله الرحمن الرحيم. اولًا در مورد شكل كار اين مجلس بايد عرض كنم كه شكل كار به صورتي درآمده است كه بين موافق و مخالف تعادل نيست يعني اين‏كه‏
                        مشروح مذاكرات قانون اساسى‏جلسه‏50-32، ص: 1027
آقاي دكتر بهشتي به عنوان يك فرد از گروه هفت نفري در حقيقت مانند هفت الي هشت نفر موافق صحبت مي‏كند، يعني هر كسي سؤال مي‏كند ايشان به عنوان موافق جواب مي‏دهد در حالي كه صحبت مخالفين را به عنوان اين‏كه شما سؤال نمي‏كنيد و مخالفيد مانع مي‏شوند. گروه هفت نفري هيچ حقوق مخصوصي ندارند كه ما در اينجا اضافه‏اي به آنها بدهيم، به خصوص اين‏كه آقاي مكارم هم الان طلبكار شدند و گفتند «برحسب امكانات» را كميسيون كل حذف كرده است. خوب اين كميسيون اختيار حذف را دارد و شما بايد به ما توضيح بدهيد نه ما به شما توضيح بدهيم و اين مسأله‏اي است كه توضيحش ضرورت داشت. (يكي از نمايندگان- به هم بايد توضيح بدهيم.) بلي به هم بايد توضيح بدهيم ولي به هر حال حق ويژه‏اي براي هيچ كدام نيست.
رباني املشي- شما و ما ندارد هر كس برايش اشكال يا ايرادي پيدا شد بايد توضيح بدهند.
دكتر آيت- من تعادل را دارم بحث مي‏كنم، چون تعادل نيست يعني وقتي آقاي رباني مي‏خواهند بحث بكنند آقاي دكتر بهشتي به ايشان مي‏گويند شما داريد مخالفت مي‏كنيد ولي اگر سؤال بكنند ايشان جواب مي‏دهند.
رباني املشي- شما اجازه مي‏دهيد كه يك نفر به عنوان سؤال، مخالف صحبت كند؟
دكتر آيت- به هر حال بايد در هر مجلسي يك تعادلي وجود داشته باشد اما اين اصل به صورت آش شله‏قلمكار تنظيم شده و علتش اين است كه مسأله شوراها بسيار مهم است و زياد رويش بحث شد و بدون پرده‏پوشي صبح آقايان براي اين‏كه خوراكي براي اين جلسه تهيه كنند اين اصل را تنظيم كردند. (بني صدر- ديروز تنظيم شده است.) وگرنه سه واحد توليدي، آموزشي و اداري هيچ وقت نمي‏تواند در يك اصل جمع شود مثل اين است كه شير و نفت و آب را در يك ظرف بريزيم بنابراين توجه داشته باشيد كه كاركرد شوراي كارگري يك مسائل خاص خودش را دارد مانند مسأله مزد و شرايط كار و مسأله رابطه‏اش با كارفرما و دولت رفاه و ده‏ها مسأله ديگر كه هيچ ربطي به مسائل كارگري ندارد و ادارات هم مسائل ديگري دارند كه هيچ ربطي با مسائل دو گروه ديگر ندارد (هاشمي- رأي گرفته شد و سي و دو رأي داشت). البته رأي هم گرفته نشد و روي اصلي كه من تنظيم كرده‏ام بحث نيست ولي آقايان توجه داشته باشند كه مسأله ادارات يك مسأله ديگري است كه اگر بخواهيم هر سه را در يك اصل بگنجانيم گرفتاري‏هاي زيادي ايجاد خواهد شد و همان‏طور كه ديديد حتي در عبارت‏ها چه اشكالاتي بوجود آمده چون اصلل مسأله را در يك اصل نمي‏شود تنظيم كرد. من شخصاً به اين اصل رأي مخالف مي‏دهم و از ديگران هم مي‏خواهم به اين اصل رأي مخالف بدهند تا اين اصل در سه اصل تنظيم شود و واقعاً اداره كشاورزي شورايش را در حد فلان كارخانه قرار ندهد و بگويد من تصميمات رئيس اداره را كنترل كنم يا فلان اداره ديگر را، بنابراين من معتقدم اين مسائل بايد در سه اصل تنظيم شود تا طبيعي باشد وگرنه به همين صورتي در مي‏آيد كه همه گيج شده‏اند.
                        مشروح مذاكرات قانون اساسى‏جلسه‏50-32، ص: 1028
نايب رئيس- آقاي آيت يك توضيحي خواستند كه به من مربوط مي‏شد و يك توضيحي كه به دو گروه مربوط مي‏شد. توضيحي كه به من مربوط مي‏شد در چند جلسه قبل آقايان گفتند اگر سؤالات مربوط به متن هست براي صرفه‏جويي در وقت، من يا هر كس كه مسؤول جلسه است پاسخ بدهد و لذا آن سؤالاتي كه توضيح مي‏خواهد من پاسخ مي‏دهم و آن سؤالاتي كه جنبه دفاع دارد به عهده موافق مي‏گذارم و چون قرار است يك موافق و يك مخالف صحبت كنند اگر سؤال‏كننده‏اي بخواهد به عنوان موافق يا مخالف صحبت بكند تذكر مي‏هم كه اين مخالف است يا آن موافق ولي در صورتي كه اصلح بدانيد كه آن سؤالات توضيحي را هم مسؤول جلسه جواب ندهد، تصميم با آقايان است. (پرورش- مسؤول جلسه بايد بي‏طرف باشد.) (املشي- رأي‏گيري بفرماييد.) اجازه بفرماييد من براي برادرمان آقاي پرورش توضيح بدهم. آقاي پرورش آن نكته‏اي كه مي‏فرماييد كاملًا صحيح است، چون بي‏طرف يعني در مسائلي كه به موافقت يا مخالفت مربوط مي‏شود وارد بحث نشود و آن چيزي كه دوستان گفتند توضيح است.
تهراني- سخنان شما توضيح يك اصلاح است چون نوعاً فرمايشات شما تأييد موافقت يا تأييد مخالفت است.
پرورش- آقاي منتظري گاهي يك مسأله‏اي را طرح مي‏كنند.
نايب رئيس- اجازه بفرماييد ما اين حدود را مشخص كنيم. براي مثال آقاي فاتحي سؤالي كردند كه آيا اين شوراها شامل مجلس شوراي ملي هم مي‏شود يا نه؟ خوب اين را من يا كس ديگري كه اينجا مسؤول است مي‏تواند پاسخ ندهد و بگذارد بماند و يا مي‏تواند سريعاً پاسخ بدهد. اين دو حالت را خود مجلس معين مي‏كند و وقتي يك موردي را مجلس معين كرد دوستان ديگري كه احياناً با نظر اكثريت مخالفند اعتراض نفرمايند چون اعتراض آنها به نظر اكثريت است نه به آن شخصي كه مسؤول است.
طاهري گرگاني- راجع به مطالبي كه قبلًا بحث شده و تكرار مي‏شود شما حق داريد جلوگيري كنيد كه در اطرافش بحث موافق و مخالف پيش نيايد ولي اگر چنان‏چه از مطلبي در موقع نتظيم اصل براي آمدن به جلسه علني غفلت شد و حالا بحث تازه‏اي در اطرافش مي‏كنند اگر اينجا بخواهند موافق و يا مخالف صحبت كنند نبايد مانعي داشته باشد.
نايب رئيس- اين را هم به جناب‏عالي توضيح مي‏دهم.
طاهري گرگاني- اصل قبلي در مورد اولويت مجلس شوراي ملي يا اين مجلس نسبت به تعيين مرجع تشخيص، بحثي بود كه قبلًا نشده بود. (تهراني- چرا شده بود.)
نايب رئيس- اين هم باز بستگي به تصميم خود آقايان دارد، به اين معني كه طبق آيين‏نامه قرار گذاشتيم يك موافق و يك مخالف صحبت كنند. بعد آمديد گفتيد وقت يك موافق و يك مخالف را به دو قسمت تقسيم كنيم و مجدداً تأييد كرديد همان وقت كوتاه باشد و يك مخالف و يك موافق. وقتي مسؤول جلسه يك چيزي را اجرا مي‏كند همان‏طور كه عرض كردم يك وقت اعتراض به تخلف جلسه از تصميمات جلسه است كه بايد اين اعتراض بشود و مسؤول هم اجرا كند، ولي وقتي تصميمات مجلس اجرا مي‏شود اعتراض منطقي نيست. و اما آن‏چه راجع به دو گروه بود، من منظور آقاي مكارم را توضيح مي‏دهم كه باز سوء تفاهم پيش نيايد. ايشان مي‏گويند سؤالي برايشان پيش آمده كه خواسته‏اند آن موافق اصل وقتي مي‏آيد صحبت مي‏كند، توضيح بدهد. گفتند در آنجا فلان عبارت بود، چون ايشان در آنجا نبوده‏اند كه بفهمند
                        مشروح مذاكرات قانون اساسى‏جلسه‏50-32، ص: 1029
به چه دليل آن عبارت برداشته‏اند توضيح بدهند كه ايشان هم قانع بشوند. فكر نمي‏كنم هيچ‏گونه امتياز خاصي براي گروه هفت نفري يا چهل و پنج نفري با ديگران وجود داشته باشد. اين نوع مطالب طبيعتاً سوء تفاهم بوجود مي‏آورد و سعي كنيم نداشته باشيم.
هاشمي‏نژاد- گروه هفت نفري را هم مجلس تصويب كرده است.
رباني شيرازي- هيأت رئيسه قاعدتاً بايد بي‏طرف باشد و ما ديده‏ايم كه بي‏طرف نمي‏تواند بماند و نوعاً يا به عنوان توضيح و يا جواب، نظر خودش را اعمال مي‏كند. حتي بعضي اوقات پافشاري مي‏كند و در برابر نمايندگان ايستادگي مي‏كند، مثل جلسه پريروز عصر كه آقاي منتظري جلسه را اداره مي‏كردند كه تمام نمايندگان گفتند اين را به رأي بگذارند ولي ايشان گفتند نمي‏شود و آخر هم به رأي نگذاشتند. پس بنابراين هيأت رئيسه براي اين‏كه بي‏طرف بماند، سؤال را بايد به موافق واگذار كند. مخالف اول صحبت بكند و موافق بيايد پاسخ بدهد و اگر كسي سؤالي دارد از خود موافق سؤال كند. (نايب رئيس- چه نوع سؤالي؟) هر سؤالي كه باشد. (نايب رئيس- يعني سؤال ولو توضيح كلمه هم باشد نظر شما اينست؟) كلمه نه، محتوا. (نايب رئيس- من هم محتوا را مي‏گويم. ببينيد مثال زدم آقاي فاتحي يك سؤالي كردند كه اينجا دارد «شوراها» آيا اين كلمه شامل مجلس مي‏شود يا نه؟) براي اين‏كه اشكالي پيش نيايد خود آن موافق جواب اين را هم بدهد.
مكارم شيرازي- براي پيشرفت كار ضرر ندارد.
موسوي تبريزي- روال طبيعي كار اين است كه كسي كه مدير جلسه است سؤالات را توضيح بدهد. اگر نمايندگان بيست سؤال متراكم بنمايند آن كسي كه به عنوان موافق صحبت مي‏كند كه نمي‏تواند به همه سؤالات جواب بدهد و اصلًا يادش مي‏رود بنابراين سؤالات و توضيحات را مدير جلسه بايد بدهد.
نايب رئيس- بنده اين را عرض مي‏كنم كه تصميم درباره اين نوع مسائل را هميشه به عهده اكثريت آراء جلسه گذاشته‏ايم. بنده پيشنهاد آقاي رباني را مطرح مي‏كنم اگر پيشنهاد ايشان رأي اكثريت را بياورد اين را بدانيد كه براي ما رعايتش آسان‏تر است چون كسي كه براي اداره جلسه مسؤول مي‏شود خيلي برايش راحت‏تر است كه در اين‏گونه مسائل وارد نشود. آقاي بني صدر بفرماييد.
بني صدر- براي اين سؤال‏ها خوب است كه هر روز آن گروه هفت نفري و آن گروه ديگر دو نفر معين بكنند و اينها پهلوي هم بنشينند و سؤالاتي كه مي‏شود بنويسند و دو نفري بيايند آنجا و جواب بدهند كه اين ناراحتي‏ها پيش نيايد.
نايب رئيس- يعني به اصطلاح دو نفر به عنوان پاسخ سؤالات جواب بدهند.
بني صدر- قبل از جلسه همديگر را ببينند و از جو هر دو جا مطلع بشوند بعد آنجا با هم به اين سؤالاتي كه مي‏شود جواب بدهند.
نايب رئيس- اگر عملي باشد كه خيلي خوب است.
سبحاني- بعضي از سؤالات خلق الساعه است.
صافي- ما تا آخرين روز مجلس مي‏خواهيم درباره برنامه مجلس صحبت كنيم. ما بايد بيني و بين الله سعي بكنيم راجع به مطالب متفرقه حرفي نزنيم و اگر جواب آقاي دكتر آيت را نفرموده بوديد به هيچ جايي برخورد نمي‏كرد و مطلبي نبود. مطالب جوهري را هر كجا جواب لازم بود شما يا هر كس ديگر بدهد، اما ببينيد نيم ساعت از وقت مجلس با همين حرف‏ها ضايع شد
                        مشروح مذاكرات قانون اساسى‏جلسه‏50-32، ص: 1030
و آخرش هم به هيچ جا نمي‏رسد.
نايب رئيس- جناب آقاي صافي علت اين‏كه من اين موضوع را يادآوري كردم اين است كه ما مي‏خواهيم رويه‏اي كه اينجا داريم يك رويه عادلانه باشد. بنابراين وقتي اعتراض مي‏شود رويه كار را خدشه‏دار مي‏كند و اين به مصلحت هيچ مجلسي نيست و طبعاً براي من لازم است كه بدانم اگر نقصي هست بشناسم و برطرف كنم و اگر اشتباهي هست براي همه روشن بشود.
صدوقي- براي اين‏كه وقت آقايان تضييع نشود به هيچ يك از اين سؤالات پاسخ ندهيد زيرا جز تضييع وقت ما چيزي حاصل نمي‏شود.
نايب رئيس- اجازه بفرماييد ما در يك جلسه اين را مورد بحث قرار خواهيم داد. آقاي عرب به عنوان موافق بفرماييد صحبت كنيد و به مطالبي كه آقايان گفتند پاسخ دهيد.
دكتر شيباني- قرار شد خود جناب‏عالي جواب بدهيد.
نايب رئيس- اجازه بفرماييد ايشان به عنوان موافق صحبت كنند.
عرب- بسم الله الرحمن الرحيم. عرض اول بنده اين است كه آيا ما امروز يا هر روز ديگر مي‏خواهيم براي شوراها قانون يا مرام‏نامه وضع كنيم، يا تقاضانامه يا آيين‏نامه يا هرچه كه مي‏خواهيد حساب كنيد؟ اگر بخواهيم قانون وضع كنيم مي‏شود يك لفظ قليل بياوريم كه چندين معني در آن باشد، چه لزومي‏دارد براي چند دسته يا اصناف متعدد براي هر كدام يك اصل جداگانه بگنجانيم منتها اگر بخواهيم اساسيشان را بياوريم مثلًا ادارات دانشگاه‏ها يا كارخانجات مي‏توانيم در يك اصل هم نام ببريم، اما اگر بخواهيم مرام‏نامه بنويسيم كه مرام‏نامه به عهده ما نيست زيرا هر كسي براي مؤسسه‏اش آيين‏نامه‏اي در حدود خودش پياده مي‏كند كه در اين صورت اشكالي به وجود نمي‏آيد. مخصوصاً براي اساتيد كه به اين قانون آشنايي دارند مي‏توانند يك لفظ كوتاه بياورند كه هزاران معني در آن خوابيده است. پس ما مي‏توانيم براي همه مؤسسات و ادارات و گروه‏هاي متعدد يك اصل پياده كنيم كه همه را شامل شود. درباره دانش‏آموزان كه از چه حدودي مي‏توانند شورا داشته باشند به عقيده بنده از اول دوره راهنمايي به بعد. بنابراين هم از دانشجويان مثل گروه‏هاي كارگري و هم از دانش‏آموزان و هم از معلمين نسبت به افرادشان در يك شورا شركت مي‏كنند و هر كدام مسائل همديگر را در رديف هم و در جهت هم و گام به گام و دوش به دوش هم عمل مي‏كنند. در دانشگاه‏ها هم، همچنين استادياران و دانشجويان نسبت به افرادشان و نسبت به رشته‏هايي كه در آن تخصص دارند جمع مي‏شوند و شوراهايي تشكيل مي‏دهند و دوش به دوش هم يكديگر را به مسائل همديگر آشنا مي‏كنند ما مي‏خواهيم شورا تشكيل بدهيم و قانون شورا وضع كنيم. شورايي كه در هر موسسه‏اي تشكيل مي‏شود ضد و نقيض يكديگر كه نيستند زيرا اين مطلبي كه آقاي پرورش فرمودند و صبح هم آن را فرمودند كه كارمندان خودشان يك شورا داشته باشند كارگران هم يك شورا، زمان سابق همين‏طور بود يعني سه نفر يا چهار نفر نمايندگان كارفرماها و كارمندان بود و سنديكا به قول خودشان نماينده كارگرها بود. در صورتي كه در معني اينها همه فروخته شده به كارفرماها بودند و به نفع خودشان كار مي‏كردند، يعني هم به نفع خودشان و هم به نفع آنها و براي كارگر قدمي بر نمي‏داشتند، اما ما امروز مي‏خواهيم فاصل باشيم. مي‏خواهيم فاصله بين برادران كارمند و برادران كارگر را نزديك بكنيم و اخوت و برادري و يگانگي آنها
                        مشروح مذاكرات قانون اساسى‏جلسه‏50-32، ص: 1031
روز به روز محكم‏تر شود و به هم انس پيدا كنند و در جهت هم و در مسائل هم كار كنند و ديگر كارمند حساب كارگر و كارگر هم حساب كارمند را از هم جدا نمي‏كنند و اينها همه با هم برادر بشوند و كارمند را از كارگر و كارگر را از كارمند جدا ندانند اين بهترين راه است كه كارگر و كارمند در جهت هم كار بكنند. الان من اين مورد را در بعضي از شركت‏ها مشاهده مي‏كنم. مثلًا يك نفر مهندس در رشته خودش مي‏آيد و يك نفر كارمند رشته خودش مي‏آيد و كارمند و مهندس، كارگر را آگاه مي‏كنند و كارگر، كارمند و مهندس را آگاه مي‏كند و در جهت هم دارند كار مي‏كنند. اين شوراها در شركت‏هاي خصوصي حق دخالت در ثروت كارفرما را كه ندارند، اينها فقط مدافع حقوق كارمند و كارگرند و ديگر نمي‏خواهند كه ميز محاكمه از كجا آورده‏اي را پياده كنند، كه آن مربوط به شخصيت‏هاي عالي رتبه و ذي‏مقام‏هاي مملكتي است و مربوط به شورا نيست و شورا فقط مي‏خواهد به نفع كارمند و كارگر كار كند. مثلًا اگر كارگري به علت عذر موجهي بدون اجازه يك روز سركار نيامد مثل سابق سه روز جريمه‏اش نكنند، يا فرض بفرماييد درباره سود كارگري، ايشان مي‏خواهد شركت و نظارت داشته باشد و آن‏چه كه حق كارگر هست بدهد و آن‏چه حق كارمند است به او رد كند و تضادي با هم ندارند و به آن معني نيست كه فرض بفرماييد انسان وحشت داشته باشد و ناراحتي‏هايي ايجاد بكند. البته بدون ناراحتي كه نيست زيرا ناراحتي‏هاي كوچك ايجاد مي‏شود، اما آنها به كمك برادرهاي آگاه برطرف خواهد شد و در آينده نزديك يك كارگاه‏هاي عالي خواهيم داشت و مسائل شوراهاي دهستان مثل كارخانه‏ها و كارخانجات بزرگ نيست و خيلي كوچك‏تر است و در آنجاها مسائل كمي ايجاد مي‏شود و كارشان به آساني جلو مي‏رود و هر كسي به حقش مي‏رسد و اگر اين كارگر و كارفرما در جهت هم كار كنند هم براي بقاء شركت كار مي‏كنند هم براي دفاع از حقوق كارگر. ديگر مسأله زيادي به وجود نخواهد آورد. يك مطلب هم هست كه استاد محترم جناب آقاي مكارم شيرازي در مورد «امكانات» اگر در عبارت باشد دو مسأله ايجاد مي‏كند. يكي اين است كه بهانه دست بعضي افراد مي‏شود كه بخواهند در حقوق زيردستان اعمال نفوذ بكنند، اين طبيعي است و يك مسأله ديگر هم هست كه امكان دارد بهانه دست بعضي افراد كه مي‏خواهند از كارفرما اعمال نفوذ بكنند، بشود استفاده آنها در برابر استفاده شورا خيلي بيشتر است و او شدت عملش بيشتر است. به عقيده من اگر اين امكانات نباشد بهتر است، چون اگر باشد براي آنها بهانه مي‏شود و مي‏گويد امكانات بايد باشد و من امكاناتش را ندارم.
نايب رئيس- دراينجا مسأله‏اي پيش آمد كه در رابطه با آن نكته‏اي به نظر من رسيد و حالا همان نكته را برادرمان آقاي مير مرادزهي يادآوري كردند و آن اين است كه ما در اينجا يا دانشجويان يا دانش‏آموزان بايد شركت داشته باشند. حالا كيفيتش چگونه باشد آن بحث ديگري است ولي بدون شركت نماينده دانشجويان و دانش‏آموزان آن شورا نمي‏تواند نقش اصلي خودش را داشته باشد. سؤال شد كه آيا كلمه كاركنان آنها را هم شامل مي‏شود كه بنده توضيح دادم كه اين كلمه آنها را شامل نمي‏شود و فقط شامل معلمين و اساتيد مي‏شود و بايد براي آنها فكري بشود. حالا پيشنهاد شده است كه اين‏طور بنويسيم:
 «در واحدهاي اداري، آموزشي و توليدي بايد شوراهايي با شركت نمايندگان ...» حالا
                        مشروح مذاكرات قانون اساسى‏جلسه‏50-32، ص: 1032
بنده اين پيشنهاد را تكميل مي‏كنم و مي‏گويم اين‏طور بنويسم:
 «در واحدهاي اداري، آموزشي و توليدي بايد شوراهايي با شركت نمايندگان كليه گروه‏هاي ذينفع الي آخر ...» و آقاي منتظري مي‏فرمايند در تكميل آن اين‏طور بنويسيم:
 «در واحدهاي اداري، آموزشي و توليدي بايد شوراهايي با شركت نمايندگان كليه گروه‏هاي ذينفع از قبيل كارگران، كارمندان، دانشجويان، دانش‏آموزان و ساير كاركنان تشكيل شود.» (نمايندگان- اشكالي ندارد، خيلي خوب است.)
بني صدر- بايد معلمان و استادان را هم اضافه كنيم.
دكتر آيت- معلمان يك معني مي‏دهد، مدرسين يك معني مي‏دهد و استادان هم يك معني مي‏دهد اگر اصول جداگانه‏اي بنويسيم و همه را مشخص كنيم، اين مسائل حل مي‏شود.
نايب رئيس- آقاي سبحاني بفرماييد.
سبحاني- شورايي كه براي دانشجو و دانش‏آموز تشكيل مي‏شود غير از شورايي است كه براي كارگر و كارمند تشكيل مي‏شود چون اگر يك شورايي مركب باشد از نمايندگان كارگر و كارمند و دانشجو و دانش‏آموز، مي‏دانيم كه مشكلات دانشجو و دانش‏آموز يك مشكلات خاصي است و مشكلات كارگر و كارمند مشكلات ديگري است.
نايب رئيس- بلي، شوراي دبيرستان تشكيل مي‏شود از نمايندگان دانش‏آموزان و معلمين و كاركنان واحد آموزشي‏
سبحاني- مشكلات كارگر و كارمند چون احتياج به برنامه‏ريزي دارد با مشكلات دانشجويان و دانش‏آموزان فرق دارد.
نايب رئيس- خير اين‏طور نيست. همين حالا هم شوراهايي تشكيل مي‏شود براي هماهنگ كردن كليه مسائل، اجازه بفرماييد بنده اين را بخوانم بعد آقاي دكتر غفوري هم مي‏خواهند يك توضيحي بدهند و دوستان ديگر هم مي‏توانند براي تكميل اين اصل توضيح بدهند، مي‏خوانم:
 «در واحدهاي اداري، آموزشي و توليدي بايد شوراهايي با شركت نمايندگان همه گروه‏هاي ذينفع: كارگران، كارمندان، هيأت علمي كه شامل استاد، استاديار و دانشيار و مربي مي‏شود و معلمان و دانشجويان و دانش‏آموزان و مانند اينها تشكيل شود و در پيشرفت كارها شركت كنند.» آقاي دكتر غفوري بفرماييد.
گلزاده غفوري- اولًا پيشنهادهايي كه نوشته مي‏شود و خدمت شما فرستاده مي‏شود در آنجا دفن مي‏شود چون براي صرفه‏جويي در وقت عده‏اي ترجيح مي‏دهند كه تذكرات خودشان را بنويسند و شما آنجا نگاه كنيد كه وقت گرفته نشود، ولي در خيلي موارد تجربه شده است كه اينها در آنجا دفن مي‏شود از جمله همان اول يك پيشنهادي بنده خدمت شما فرستادم به اين مضمون «همه اعضاي آن واحدها» براي اين‏كه اگر گروه و ذينفع و غيره بنويسيد افرادي هم كه كادر يك اداره يا يك مؤسسه توليدي نيستند ولي ذينفع هستند داخل مي‏شوند در صورتي كه ما مي‏خواهيم بگوييم امرهم شوري بينهم اينجا اگر صلاح مي‏دانيد نوشته شود همه اعضاي واحدها، نمايندگان كلاس اول را هم شامل مي‏شود. اعضاي آن واحد يعني هر كس عضو
                        مشروح مذاكرات قانون اساسى‏جلسه‏50-32، ص: 1033
هر واحد اجتماعي حق دارد در آنجا يا خودش يا نماينده‏اش شركت كند با اين طول و تفصيل ممكن است يك كسي بيرون بماند وانگهي كلمه ذينفع در اينجا كم زننده است. پس باشد كه عضوي و نماينده آن عضو و آنجا باشد كه تصميمي كه مي‏خواهند درباره‏اش بگيرند خودش در آنجا نماينده داشته باشد.
نايب رئيس- اجازه مي‏فرماييد بعضي اوقات پيشنهادهايي كه مي‏آيد با تذكراتي كه به وسيله آقايان داده مي‏شود مشابه است به اين جهت ما بعضي از پيشنهادات را مطرح نمي‏كنيم‏
گلزاده غفوري- من منظورم اين نيست كه مسائلي مطرح مي‏شود با بعضي تذكراتي كه داده مي‏شود زودتر حل شود.
نايب رئيس- شما عنايت نفرموديد در مقابل پيشنهاد شما و پيشنهادهاي مشابه ديگر، ساير آقايان گفتند كه صبح اصرار بوده است كه نامي از كارگران برده شود و شما به اين تذكر توجه نكرديد. (گلزار غفوري- مانعي ندارد مي‏توانيد ذكر كنيد اعضاي گروه‏ها ...) خيلي خوب پس همان مي‏شود. اگر اين پيشنهاد آقاي دكتر غفوري يعني كلمه «ذينفع» مطلوب به نظر نمي‏رسد اين مي‏تواند براي آن علي البدل باشد ولي منعي از آن كار بعدي ما نبود. حالا يكبار ديگر مي‏خوانم:
 «در واحدهاي اداري، آموزشي و توليدي بايد شوراهايي با شركت نمايندگان همه اعضا، كارگران، كارمندان، هيأت علمي و بقيه ...» روي اين بحثي نيست؟ (اظهاري نشد.) پس اجازه مي‏فرماييد اين را به همين صورت به رأي بگذاريم. آقاي مدني فرمايشي دارد؟
مدني- بنده گفتم چرا نماينده كارفرما شركت نكند نه هيأت رئيسه جواب داد و نه شخص ديگري.
نايب رئيس- همه اعضا شامل حال او هم مي‏شود چون او هم يك عضو است آقاي املشي بفرماييد.
رباني املشي- دانشجو و دانش‏آموز اگر در اين شوراها شركت داشته باشد چه مطالبي مي‏تواند بگويد و چگونه خواسته‏هايش را مي‏تواند مطرح كند زيرا شما الان داريد همه را يك كاسه مي‏كنيد.
نايب رئيس- تفاصيل را ما هيچ‏گاه نمي‏توانيم در قانون بيان كنيم.
رباني املشي- در نمره قبولي اين شوراها مي‏تواند دخالت كند؟
نايب رئيس- معلم نمره مي‏دهد و اين كار فردي است كار شورايي نيست.
رباني املشي- مثلًا در شورا شركت مي‏كنند و مي‏گويند نمره 5 براي قبولي كافي است.
نايب رئيس- اين از وظايف اداره كل برنامه‏ريزي وزارت‏خانه است. ما گفته‏ايم حدود وظايف و اختيارات را قانون معين مي‏كند بنابراين تفاصيل آن را در قانون ذكر مي‏كنند كه هر شورايي چكار مي‏كند. (دكتر آيت- مستخدمين جزء چه مي‏شوند؟) آن‏هم جزو كاركنان است؟ اجازه مي‏فرماييد با پيشنهادهاي مختلفي كه دوستان كرديد آقاي رشيديان سؤال كرده‏اند آيا در واحدهاي توليدي كارفرما و صاحب كارخانه هم در شورا شركت مي‏كنند؟ يك وقت كارفرما است و يك وقت مدير است اگر مدير باشد آن چيزي كه شاملش مي‏شود مدير است يعني كسي است كه آنجا كار مي‏كند. (رشيديان- مدير، نماينده كارفرماست و از منافع او دفاع مي‏كند.) سؤال بنده اين است كه اگر مدير است يعني خودش آنجا كار مي‏كند در رديف كاركنان ديگر
                        مشروح مذاكرات قانون اساسى‏جلسه‏50-32، ص: 1034
است ولي اگر مي‏خواهد خارج از آنجا باشد شامل حال او نمي‏شود. (رشيديان- به هر حال بايد روشن شود.) آقاي حجتي بفرماييد.
حجتي كرماني- اين چيزي كه الان در تفسيرش ابهام است اشكال توليد مي‏كند الان شما براي تفسير اين داراي دو نظريه مختلف هستيد يعني براي آقاي رشيديان خود همين، مسأله ايجاد كرده است يعني بايد قانون ابهام نداشته باشد.
نايب رئيس- ببينيد ما در آخر نوشتيم كه شرح اين مطلب را قانون معين مي‏كند ما در اينجا مي‏گوييم «نمايندگان همه اعضا باشند» تفسير اين مسأله و آن چيزي كه آقايان مي‏گويند بايد با يك قانون مشروح بيان شود.
دكتر ضيائي- وقتي نوشته شود «اعضا» شامل مديرمدرسه و مدير كارخانه هم مي‏شود.
نايب رئيس- آقاي دانش‏راد بفرماييد.
دانش‏راد- بنده مي‏خواهم در جواب آقاي رشيديان عرض كنم در يك كارخانه شورا درست مي‏شود از نمايندگان كارگران، تكنسين‏ها، مهندسين، حسابدارها و همه ولي اين مسأله‏هاشان را بايد با مدير كارخانه حل كنند. با ديوار كه حل نمي‏كنند پس يا نماينده كارفرما يا مدير كارخانه در اين شورا شركت مي‏كنند مسائل را آنجا مطرح مي‏كنند و او مي‏شنود و ترتيب اثر مي‏دهد بنابراين در شورا طبيعتاً نماينده كارفرما بايد شركت كند.
رشيديان- و باز سؤال اول مطرح مي‏شود كه مرجع حل اختلاف در صورت وقوع اختلاف كيست؟
نايب رئيس- آقاي منتظري يك پيشنهاد دارند كه به جاي آن بنده اول متن را مي‏خوانم:
 «در واحدهاي توليدي، آموزشي، اداري بايد شوراهايي مركب از نمايندگان همه اعضا» اما ايشان پيشنهاد مي‏كنند بنويسيم «نمايندگان اعضاي هر گروه»، «كارگران و كارمندان و هيأت علمي، معلمان، كاركنان ديگر، دانشجويان، دانش‏آموزان و مانند اينها تشكيل شوند» در ضمن يكي از آقايان سؤال كردند كه آيا بايد شوراهايي تشكيل شود يا حق دارند شوراها تشكيل بدهند؟ اينجا آمده است كه بايد شورا تشكيل شود نه اين‏كه حق دارند شورا تشكيل بدهند، بايد تشكيل شود. آقاي مدني پيشنهاد كرده‏اند كه به دنبال اين نوشته شود «همه كارفرمايان».
مدني- اگر همه اعضا بنويسند و تفصيلي ندهيد مانعي ندارد ولي اگر بنا است كاركنان و كارگران را به عنوان تفصيل بنويسيد كارفرما را هم بنويسيد.
نايب رئيس- بنابراين بر مي‏گرديم به يكي از دو پيشنهاد كي اين‏كه از تفصيل خودداري شود و نوشته شود همه اعضا تا تفصيل‏هايش هم در هر قانوني مشخص شود و به اين ترتيب از اين گرفتاري كه يكي از قلم افتاده‏اند و اين از قلم افتادگي ممكن است مفهوم داشته باشد پرهيز شود. آقاي دكتر اوشانا بفرماييد.
بيت اوشانا- شورا براي شركت مردم است نه براي شركت افراد معين به نام كارفرما: كارگران و ساير كاركنان، اكثر مردم كشور را تشكيل مي‏دهند ولي كارفرمايان عده معدودي هستند اگر عده معدودي مي‏خواهند شورا تشكيل بدهند خوب مجلس سناي سابق كه بود مي‏توانيم همان را براي آنان تشكيل بدهيم كه اين مجلس سنا تشكيل بشود و ساختمانش هم خيلي خوب است و كارفرمايان مثل سابق اينجا تشريف بياورند و مجلس‏شان را هم داشته باشند. و به كارگران و كاركنان و دانشجويان و دانش‏آموزان عامه مردم اين مملكت را تشكيل‏
                        مشروح مذاكرات قانون اساسى‏جلسه‏50-32، ص: 1035
مي‏دهند و شورا براي دخالت آنها است كه براي دخالت كارفرمايان.
گلزاده غفوري- پيشنهادي من فرستاده‏ام بخوانيد و روي آن رأي بگيريد.
نايب رئيس- يكبار خواندم و گفتم آقاي دكتر غفوري پيشنهادي كرده‏اند بنويسيم «بايد شوراها با شركت نمايندگان اعضاي آن واحد».
يزدي- مقصود از كارفرمايان در يك واحد توليدي كه طبعاً كارگر شركت مي‏كند و مدير شركت مي‏كند و كارفرما هم احياناً اگر مدير نباشد شركت مي‏كند نه اين‏كه خواسته باشيم بگوييم كارفرمايان بنشينند در يك جلسه‏اي جدا با هم صحبت كنند. در يك واحد توليدي كارفرما است چنان‏چه در يك واحد آموزشي استاد است منظور اين است پس با اين توضيح شبهه ايشان بايد رفع شود. (عرب- چون اسم روستا را برديد اسم كارگر هم بايد برده شود.) ديگر اسم برده نمي‏شود.
عرب- بنده آن روز عرض كردم براي كارگر و روستا يك اصل درست كنيد مابقي را هم يك اصل، قبول نكرديد روستا و كارگر نام برده شده و يك اصل مستقل دارند اما كارگر و كارخانجات مبهم است كارفرما فردا از اين اصل استفاده مي‏كند و همان برنامه سابق پياده مي‏شود.
دكتر آيت- آقاي عرب اين مطلب را كه بنده گفتم ولي شما مخالفت كرديد، عقيده بنده اين بود كه سه اصل جداگانه‏اي براي آن تنظيم كنيم.
نايب رئيس- آقاي عضدي هم پيشنهاد داده‏اند كه «در واحدهاي توليدي و خدمات بايد شوراهايي با شركت نمايندگان كارگران و ساير كاركنان تشكيل شود اين شوراها بايد در برنامه‏ريزي مشاركت و بر اجراي امور نظارت داشته باشند و چگونگي آن را قانون معين مي‏كند» ببينيد اجازه بدهيد مجلس يك تصميم بگيرد و با تصميم مجلس ديگر روي اين اصل بيشتر از اين وقت صرفه نكنيم.
اگر مي‏خواهيد باشد يكي از دو تصميم را بگيريد يا بايد اصلًا تفاصيل را ذكر نكنيم و بنويسيم «شركت نمايندگان اعضاي آن واحد» يا يك تعبيري مثل اين و يا اگر بخواهيم تفصيل ذكر كنيم بايد ذكر كنيم چه كساني باشند و چگونه. يكي هم اين مسأله كه چون اصل كامل نيست براي تنظيم نهايي برگردد و به صورت دو اصل يا سه اصل به صورت ديگري به مجلس بيايد.
بني صدر- اين اصل در گروه هفت نفري پيشنهاد شد و بقيه روي آن نظر دادند و اين صورت در آمد حالا آمديم در مجلس مانده‏ايم سر اين مسأله كه اسم كارفرما را بياوريم يا نياوريم. يا نظام توليدي شيوه اداره‏اش بنا را بر جدا كردن حساب سرمايه از حساب توليد مي‏گذارد در اين صورت كاركنان و كارفرما خودشان يا بنا را مي‏گذارند بر وجود كارفرما در آن صورت همه اعضا نظر را تأمين مي‏كنند و مي‏آيند، درست است كه نوع شوراهاي ما با هم فرق دارند اما همه‏شان يك اصل دارند كه كارشان بايد شورايي باشد و كاركنان به ياد شركت داشته باشند ما مي‏خواهيم اين مسأله را بگوييم بيشتر از اين كه نمي‏خواهيم بگوييم چون مثلًا اگر ما بگوييم شوراي آموزشي اين كم و كيف را دارد، اين كار مي‏شود قانون‏گذاري نه قانون اساسي پس بنابراين ما يك اصل را مي‏خواهيم بگوييم كه اصل كارها بر شورا است و اين شورا بايد اساس كار باشد بنابراين هيچ زحمتي ايجاد نمي‏كند اگر قانون‏گذار بعداٌ گفت مؤسسه‏هاي توليدي‏
                        مشروح مذاكرات قانون اساسى‏جلسه‏50-32، ص: 1036
بايد اين جوري بشود خوب شوراها تابع آن مي‏شوند از اول كه ما نمي‏توانيم لفظ كارفرما را در اينجا بگذاريم بعد فردا معلوم مي‏شود كه دستگاه‏هاي دولتي نمي‏خواهد اين جوري اداره بشود مي‏خواهد براساس شوراي كاركنان باشد يعني بيايد بگويد خير اسم من انجا هست اين‏كه درست نيست.
نايب رئيس- آقاي مكارم شيرازي بفرماييد.
مكارم شيرازي- من يك سؤال دارم فرض بفرماييد ده هزار نفر در يك واحد توليدي سهميه‏گذاري كردند آيا نمايندگان صاحبان سهام جزو اعضاء مي‏شوند يا خير؟
بني صدر- اين هيچ مسأله مبهم و مشكلي نيست قانوني وقتي آمد و گفت ترتيب اداره واحدهاي توليدي اين‏طور است كه نمايندگان صاحبان سهام در اداره شركت كنند خوب مي‏آيند شركت مي‏كنند اما اگر ما آمديم و گفتيم حتماً بايد شركت كنند اين‏كه صحيح نيست.
نايب رئيس- آقاي حجتي بفرماييد.
حجتي كرماني- صحبت‏هايي كه صبح شد مخصوصاً درباره سه پيشنهادي كه آقاي دكتر آيت كردند يك چيزهايي در آنجا مطرح شد و چون نه شما تشريف داشتيد و نه آقاي بني صدر و نه آقاي مكارم و خلاصه چون در جو آن جلسه نيستيد براي شما روشن نمي‏شود كه چرا اين رأي نمي‏آورد. به طور كلي اين اصل خيلي ابهام دارد و خيلي احتياج به بررسي بيشتر دارد بنابراين احساس مي‏شود كه بايد به كميسيون مشترك گروه‏ها ارجاع بشود، زيرا مسأله خيلي مهم‏تر از اين است كه به اين سرعت روي آن تصميم گرفته شود.
نايب رئيس- و براي اين‏كه اين‏گونه موارد راه حلي پيدا كند آيا بهتر نيست وقتي كه به چنين ابهاماتي مي‏رسد اطلاع بدهيد تا ما ده دقيقه يا يك ربع ساعت بياييم آنجا و در آن بحث شركت كنيم و همگي به اتفاق آن را حل كنيم؟ آقاي عرب بفرماييد.
عرب- خيلي از كارخانجات هستند كه وابسته به يك سازمان هستند و سهامدارانش هم يك هيأت مديره‏اي تشكيل مي‏دهند وقتي كه هيأت مديره دارد و سهامداراني هستند كارفرما چطور خودش را در شوراي كارگري جا كند؟
نايب رئيس- استنباط من اين است كه .... (هاشمي‏نژاد- يك لحظه اجازه مي‏فرماييد؟) بفرماييد.
هاشمي‏نژاد- نوع اين ابهانات شايد با توجه به پايان اصل برطرف شود اينها براي چه تشكيل بشوند؟ براي اين‏كه در تصميم گيري‏ها و مشاركت كارها شركت كنند بنابراين سهام‏داران نمي‏توانند جدا از اين باشند مشمول همين مسأله هستند. پس ديگر يك واحد در يك مجموعه به وسيله همه افراد ذينفع اداره مي‏شود.
نايب رئيس- برداشت من اين است كه اين اصل به اندازه‏اي كه ما بتوانيم رأي‏گيري كنيم روي آن تفاهم نشده است.
دكتر ضيائي- با دست رأي بگيريد اگر زمينه ندارد ارجاع مي‏كنيد به كميسيون مشترك.
كرمي- آقاي دكتر بهشتي جلسات مشترك براي تأمين غذاي جلسات علني بايد باشد هرگاه اين غذا تأمين نشد به جاي اين جلسه خشك و بي‏فايده، يك جلسه مشترك در همان جا منعقد بشود و يك اصل حسابي تحويل بدهيد ما از ساعت سه تا به الان يك جلسه بي‏ارزش تشكيل داده‏ايم و اين كار نبايستي تكرار بشود به اين مطلب هم آقايان بايستي توجه بفرمايند
                        مشروح مذاكرات قانون اساسى‏جلسه‏50-32، ص: 1037
كه هنوز از ابتداي تشكيل جلسه يك ربع نگذشته بلند مي‏شوند و از جلسه بيرون مي‏روند در موقع رأي‏گيري جمعاً خودشان پنجاه نفر هستند در خلال بيست دقيقه، هفت هشت نفر بيرون مي‏روند و چهل و هشت نفر مي‏ماند كه اگر همه اينها رأي مثبت بدهند اين اصل رأي نمي‏آورد خوب اين ضرر خيلي بزرگي است.
موسوي تبريزي- در جلسه مشترك گروه‏ها كه صبح تشكيل شد اين مطلب مطرح شد كه اين شوراها كه در واحدهاي توليدي و آموزشي منعقد مي‏شوند اينها بايد جمع بين الحقوق كنند هم از نظر شرع و هم از نظر انساني، آن چيزي كه صبح پيشنهاد شد و آقايان هم اكثراً بر آن توافق داشتند اين بوده كه مثلًا در شوراي واحد توليدي نماينده كارفرما و كارگر و آنهاكه بالاخره حقشان اصلًا در حالتي نبود يك چنين شورايي را تشكيل بدهند و بعد هم حق كارگر و هم حق كارفرما هر كسي حقي دارد در آنجا ادغام بشود ان كه مورد نظر آقايان در جلسه مشترك صبح گروه‏ها بوده اين بوده است و اين عبارت براي آن نارسا است.
نايب رئيس- بسيار خوب بنابراين چون عبارت نارسا است ما ناچاريم اصل را برگردانيم به گروه براي اين‏كه با بحث كافي عبارت نارسايي پيدا كند و بتوانيم براي كار نهايي‏مان آن را به اينجا برگردانيم، اين است كه اين اصل را به گروه بر مي‏گردانيم. آقاي حجتي براي يك توضيحي كه مي‏خواهند بدهند وقت گرفته‏اند، آقاي حجتي بفرماييد.
4- نطق بعد از دستور آقاي حجتي كرماني درباره مطالب منتشر شده در يكي از جرايد راجع به مجلس خبرگان‏
حجتي كرماني- بسم الله الرحمن الرحيم. به طوري كه همه ملت ايران مي‏دانند مجلس خبرگان با آراء آزاد مردم تشكيل شده و اين را حتي دشمن‏ترين افراد نمي‏تواند انكار كند كه مردم رأي داده‏اند و آقايان اينجا مي‏نشينند و با مردم صحبت مي‏كنند يكي از آن خصلت‏هايي كه در بين ما هست اين است كه حرف‏مان را هم به طور صريح مي‏زنيم گاهي هم از نزاكت‏هايي كه در مجالس بين المللي يا پارلمان‏هاوجود دارد كه خيلي مرتب و منظم و با ديسيپلين با هم مواجه مي‏شوند اينجا از آن مسائل به آن‏گونه و با آن طرز اطو كشيده خبري نيست و مردم مواجه با يك سري اخلاص‏ها و صميميت‏ها هستند، در اين مجلس گاهي تندي‏هايي مي‏شود و گاهي با فريادهاي بلند صحبت مي‏شود و اينها هيچ كدام مشعر بر اين نيست كه يك اختلاف اصولي بين آقايان باشد كما اين‏كه پريروز خاطرم مي‏آيد پس از آن‏كه جناب آقاي كرمي آن صحبت را با من فرمودند بعداً خصوصي به من گفتند آقاي از شما معذرت مي‏خواهم كه اين جور صحبت كردم. (كرمي- حالا هم بنده از شما معذرت مي‏خواهم.) اختيار داريد و با كرامت و بزرگواري فرمودند و اين حالت را در همه سروران عزيزي كه ما با آنها در اينجا هستيم مي‏بينم و فكر مي‏كنم همه نمايندگان اين حالت را احساس كرده‏اند من خيلي متأسف هستم از اين‏كه بعضي از مسائلي كه در اين جلسه رخ مي‏دهد بهانه به دست ديگران مي‏دهد و آنها مطلب را سوژه مي‏كنند. از جمله آن‏كه من يك طرحي داده بودم كه در روزنامه‏ها منتشر شد و آن طرح براساس گرفتاري‏هايي بود كه ما در شهرستان‏ها داشتيم. من خودم مسائلي در شهر كرمان وجود دارد كه‏
                        مشروح مذاكرات قانون اساسى‏جلسه‏50-32، ص: 1038
به خاطر نبودن من در آنجا به وجود آمده است و مرتب تلگراف به حضرت آيت الله منتظري و حضرت آقاي دكتر بهشتي و ساير آقايان و دفتر امام در قم كه ما بايد برگرديم ساير آقايان هم در شهرستان‏هايشان به همين گرفتاري‏ها مبتلا هستند. پيش از آن‏كه مدت پانزده روز تمام شود من با جناب آقاي منتظري و جناب آقاي دكتر بهشتي و ساير دوستان اين طرح را در مي‏ان گذاشتيم و بر اين اساس بود كه تنها مرجع صلاحيت‏دار تصويب قانون اساسي منحصراً مجلس خبرگان است براي اين‏كه به جز نمايندگان ملت هيچ كس حق ندارد قانون اساسي را تصويب بكند منتها آن طرح به اين معني بود كه اين مجلس به صورت ظريفي تا سه چهار ماه ادامه پيدا كند به گونه‏اي كه همه آقاياني كه كار دارند بروند شهرستان‏ها و كارهايشان را انجام بدهند و آن عده‏اي از همين نمايندگان كه مي‏توانند كار را ادامه بدهند و كساني كه به شهرها رفته‏اند آنها همچنان نماينده هستند و در پايان هم خود اينها هستند كه برگردند و اين قانون را به تصويب نهايي برسانند. در حقيقت آن طرح به اين معني بود كه هيچ كسي جز نمايندگان مجلس خبرگان حق تصويب نهايي قانون اساسي را ندارد ولي با تمديد مدت يك ماه آن طرح عملًا ملغي است و جاي بخشش نيست منتها در روزنامه خلق مسلمان يك آقايي درباره مجلس خبرگان يك مطلبي با تمسخر نوشته يعني مجلس نمايندگان ملت و بزرگواران شخصيت‏هاي عالي مقام روحاني را به مسخره گرفته و زير پوشش حضرت آيت الله آقاي شريعتمداري صحبت كرده و گفته من را و طرح من را به عنوان سپري براي حرف‏هاي خودش قرار داده من مي‏خواستم به اطلاع همه كساني كه با غرض صحبت مي‏كنند برسانم و از همه ملت ايران استمداد كنم براي اين‏كه به مجلس خبرگان كمك كند از نظر اين‏كه آن توطئه‏هايي كه بر عليه مجلس خبرگان مي‏شود دفع كنند چون من مي‏دانم مردم با ما هستند و مردم به نمايندگان‏شان علاقه‏مند هستند، منتها اين مسأله هم هست كه نمايندگان ملت معصوم نيستند مردم معصومين را انتخاب نكرده‏اند و بنابراين ممكن است اشتباهاتي هم در اينجا بشود. اگر ما در برگزاري مجلس يا در طرح مطالب يا در تصويب پاره‏اي از مواد و اصول احياناً دچار اشتباه شديم و يا حرف‏مان مقداري دچار كم و كاست بود نبايد بهانه به دست دشمن بدهد همه كساني كه واقعاً به سرنوشت اين ملت علاقه دارند بايد از راه خيرخواهي با اين مجلس صحبت كنند در روزنامه‏هايشان هم همين‏طور اگر طراحي دارند بنويسند همين‏طور كه آقاي مكارم يك روز تذكر دادند به نظر من اين تذكر خيلي خوب است آن اصل‏هايي كه به نظرشان و به قول خودشان ارتجاعي هست در روزنامه‏ها بنويسند و بگويند اين اصول را شما ارتجاعي تصويب كرديد يا فلان جا اشكال دارد يا فلان اصل ناقص است بهترين كار اين است به طوري كه آقاي بني صدر ديروز مي‏گفتند اين اصولي كه اينجا به عنوان شورا تصويب مي‏شود من درست اطلاع ندارم ولي ايشان مدعي بودند كه از مترقي‏ترين قوانين است كه در بسياري از ممالك وجود ندارد يا در هيچ مملكتي وجود ندارد خوب يك كسي بردارد در جواب آقاي دكتر بني صدر بنويسد خير آقا در فلان مملكت فلان قانونش پيشرفته‏تر از شما هست و راهنمايي كند و بگويد شما بهتر از اين بنويسيد. نق زدن و سوء استفاده كردن از گفته‏هايي كه در اينجا گفته مي‏شود و زير پوشش مراجع تقليد، مجلس خبرگان را كوبيدن به نظر من يك كاري است برخلاف انصاف و برخلاف روح دين و برخلاف انقلاب اسلامي ما، من مطالب زيادي دارم ولي چون آماده نيستم در يك مجال ديگري بقيه مسائل را در كل مسأله قانون اساسي و مسائل كشور و مسائل حادي كه الان در مملكت در رابطه با مجلس خبرگان وجود دارد و
                        مشروح مذاكرات قانون اساسى‏جلسه‏50-32، ص: 1039
همچنين مسائل كلي مملكت انشاء الله وقتي كه نوبت من رسيد صحبت خواهم كرد. با عرض معذرت و السلام عليكم و رحمت الله و بركاته.
نايب رئيس- خيلي متشكرم به عرض دوستان مي‏رسانم همان‏طور كه ملاحظه مي‏فرماييد چون دو سه مسأله در پيش داريم كه احتياج به شور و بررسي و حتي در اثناي كار تبادل نظرهاي گروهي دارد حالا جلسه را ختم مي‏كنيم و همين حالا براي اين تبادل نظرها كارمان را در محل تشكيل گروه‏ها آغاز مي‏كنيم كه وقت‏مان به هيچ عنوان نبايد از دست برود يعني درست تا وقت نماز كارمان را در آنجا ادامه مي‏دهيم و فردا براي اين‏كه بتوانيم كارهايي را براي جلسه علني آماده كنيم صبح هم جلسه نخواهيم داشت ولي انتظار ما اين است كه صبح و عصر همه دوستان فعالانه در كار تهيه اصول ...
سبحاني- ساعت ده و نيم صبح مي‏شود جلسه تشكيل داد چون تا آن ساعت براي جلسه علني كار آماده شده است.
مكارم شيرازي- از ساعت هشت تا ده و نيم مدتي وقت است و مي‏توانيم اصولي را آماده طرح در جلسه بكنيم.
نايب رئيس- ببينيد آقا بنده نگران اين هستم كه اين دو سه اصلي كه داريم، بحث تمام مي‏خواهد و وقتي كه بحث تمام داشتيم مي‏توانيم براي شنبه از همان سه ساعتي كه داريم بيشتر استفاده كنيم اگر ديديم كه مي‏توانيم صبح شنبه جلسه فوق العاده ساعت ده و نيم تا دوازده را داشته باشيم به وسيله روزنامه صبح به اطلاع همه مي‏رسانيم كه بتوانند شركت كنند ولي فعلًا اين‏طور به نظر مي‏رسد كه ما فردا صبح و عصر و اين سه ربع ساعت بقيه وقت امروز را و حتي يك مقدار از وقت امشب را صرف اين كار كنيم.
رباني املشي- چون وقت جلسه علني پنجشنبه را انداخته‏ايد به قبل از ظهر، بعضي‏ها كه روز پنجشنبه را قبلًا تعطيل مي‏كردند حالا روز چهارشنبه را هم تعطيل كرده‏اند حالا به محض اين‏كه شما اين را فرموديد فردا هم يك عده ديگر نمي‏آيند. براي اين‏كه اين مسأله پيش نيايد شما وقت جلسه علني را فعلًا ده و نيم تا دوازده فردا اعلام بفرماييد اگر نتوانستيم اصولي را براي طرح در آن جلسه آماده كنيم جلسه را تشكيل نمي‏دهيم.
رشيديان- پيشنهاد مي‏كنم كه هر وقت اصل تنظيم شده‏اي براي طرح در جلسه آماده نبود آقايان محبت بفرمايند و شب يك ساعت و نيم دور هم جمع بشوند و خوراك فردا صبح را آماده كنند.
5- پايان جلسه‏
نايب رئيس- چون به نظر مي‏رسد ما براي فردا صبح، كار كافي پخته شده معلوم نيست كه داشته باشيم و باز مي‏آييم اينجا و وقت ما بيهوده تلف مي‏شود و مطلبي را هم كه آقاي رباني املشي فرمودند ما تعهد دوستان را بيش از اين مي‏دانيم بنابراين اولين جلسه قطعي علني ما روز شنبه خواهد بود و جلسه را ختم مي‏كنيم.
 (جلسه ساعت هفده و پانزده دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 1041
                        جلسه سي و نهم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه در ساعت پانزده و هفت دقيقه روز چهاردهم مهرماه 1358 هجري شمسي برابر با چهاردهم ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب‏
1- اعلام رسميت جلسه- نطق قبل از دستور آقاي هراير خالاتيان‏
2- قرائت اسامي غايبين و ديرآمدگان جلسه عصر چهرشنبه يازدهم مهرماه 1358
3- ادامه بحث پيرامون اصل 3/ 76
4- ادامه بحث و تصويب اصل 4/ 76 (اصل يكصدو ششم)
5- طرح اصل 84
6- پايان جلسه‏
دبيرخانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 1043
1- اعلام رسميت جلسه- نطق قبل از دستور آقاي هرايرخالاتيان‏
نايب رئيس- جلسه رسمي است نطق قبل از دستور را شروع مي‏كنيم. آقاي دكتر خالاتيان بفرماييد.
هرايرخالاتيان- نمايندگان محترم، پيش از آن‏كه ديدگاه‏هاي خود را درباره اصول كلي انقلاب ايرانيان بيان كنم ناچارم علي‏رغم ميل باطني خودم در مورد ناراحتي‏هايي كه اخيراً برخي از مقامات براي اعضاي جامعه ارمني فراهم آورده‏اند، اشاره كنم.
در هفته‏هاي اخير، چه در تهران و چه در بعضي از شهرستان‏ها، از طرف تعدادي از افراد و عناصر مسؤول و غير مسؤول محدوديت‏هاي شغلي و صنعتي براي پاره‏اي از اقشار زحمتكش ارمني فراهم آورده‏اند كه هم اكنون مورد بحث همه محافل و مجامع ارمني است. من ميل ندارم با ورود در جزييات وقت مجلس را بگيرم و اگر لازم باشد آنها را در اختيار هيأت رئيسه قرار خواهم داد ولي بايد بگويم من و هم كيشان بنده اطمينان داريم كه اين اعمال از جانب كساني اعمال مي‏شود كه در لباس انقلاب ايران ضربه وارد مي‏سازند. آنها هوادار نفاق و تفرقه‏اند، مهاجرت به خارج را تشويق مي‏كنند و به طور كلي مردم را نسبت به انقلاب بدبين مي‏سازند و من به سهم خود اطمينان دارم كه مقامات دولتي هرچه زودتر جلو اين افراد و عناصر فرصت طلب را خواهند گرفت تا جامعه ارمني و به خصوص اقشار زحمتكش ارمني از اين ناراحتي و نگراني رهايي يابند. و حالا مختصري درباره انقلاب ايران، همه مي‏دانند كه مردم ايران انقلاب كرده‏اند. مرحله نخست اين انقلاب با تغيير رژيم انجام گرفته است به عبارتي قالب يا ظرف جامعه تغيير كرده و قهراً محتوا و مظروف نيز بايد تغيير كند.
هنوز هم نهادهاي كهنه اكثراً پابرجاست كه بايد حتماً تغيير كند تا انقلاب به نتيجه مطلوب برسد. با توجه به اين برداشت ما فقط يك مرحله مهم انقلاب را پشت سر گذاشته‏ايم و در اين برهه زماني همزمان با مبارزه اجتناب‏ناپذير انقلاب با بازمانده‏هاي رژيم گذشته، نياز به تدوين قانون اساسي جديد نيز به طور طبيعي پيدا شده و مجلس حاضر با شركت عده معدودي از نمايندگان بعضي از اقشار وظيفه پيدا كرده است قانون اساسي جديد را بررسي و تدوين كند. حال اگر قرار بر اين باشد كه قانون اساسي جديد تحت تأثير اوضاع و احوال كنوني جامعه ايران يعني شرايط خاص بعد از پيروزي مرحله اول انقلاب و با توجه به مبارزه هيجان‏انگيز انقلاب عليه بازمانده‏هاي رژيم گذشته و تحت تأثير احساسات حاصله از آن تدوين گردد هرگز كامل و جامع نخواهد بود زيرا، اولًا پديده مبارزه انقلاب با بازمانده‏هاي رژيم گذشته يك پديده موقتي است و بايد هرچه زودتر بازمانده‏هاي رژيم گذشته به مانند خود رژيم كهن به زباله‏دان تاريخ سپرده شود و نمي‏تواند و نبايد جايي در قانون اساسي جديد داشته باشد و اما آن‏چه بايد حتماً در قانون اساسي جدي گنجانده شود، تنها تصوير اوضاع و احوال امروز اين جامعه ما نيست،
                        مشروح مذاكرات قانون اساسى‏جلسه‏50-32، ص: 1044
بلكه بايد ابعاد تاريخي و جغرافيايي جامعه آينده ايران با يك ديد آينده‏نگر در قانون اساسي جديد منعكس گردد، زيرا نبايد فراموش كرد كه اين مجلس در برابر تاريخ مسؤول و پاسخگو است.
براي مثال جامعه ايران در اواخر قرن چهاردهم خورشيدي و اوايل قرن بيست و يك ميلادي چه از لحاظ كمي و چه از لحاظ كيفي تغييرات بسيار بزرگي خواهد كرد. مثلًا جمعيت كشور به طور تقريب از سي و شش ميليون نفر به حدود هشتاد ميليون نفر خواهد رسيد و به همين نسبت كميت و كيفيت طبقات و اقوام و خلق‏ها تغيير پيدا خواهد كرد. در مجموع طبقات زحمتكش مملكت يك اكثريت بسيار بزرگ و متشكل و آگاه از نظر سياسي را تشكيل خواهند داد كه اگر بدون توجه به منافع و مصالح آنها قانون اساسي جديد تدوين گردد چه بسا در آينده نه چندان دور همين قانون اساسي مبدل به يك عامل ترمزكننده شود.
از سوي ديگر نهادهايي در جامعه امروز بين ما هستند كه از سال‏ها پيش به اين طرف به وسيله نيروهاي استعمارگر خارجي و استثمار سرمايه‏داري وابسته داخلي در كشور ايجاد شده‏اند طبيعتاً تا زماني كه اين نهادهاي كهنه از ميان نرفته و نهادهاي نو و سالم جايگزين آنها نگشته انقلاب يا متوقف خواهد ماند و يا از مسير اصلي منحرف خواهد شد.
بنابراين با بهره‏گيري از دانش آينده‏شناسي و با الهام از اصول مترقي ايراني و بدون تقليد كوركورانه از ديگران، قانون اساسي جديد را بايد تدوين و سپس به اجرا گذارد و حالا اصولي كه حتماً بايد در نظر گرفته شود:
1- تأمين آزادي‏هاي فردي و مصونيت جان و مال و شغل و حيثيت و مسكن و مكاتبات و ارتباطات افراد.
2- تأمين آزادي انديشه و بيان و معتقدات سياسي، معتقدات ديني و مذهبي، مطبوعات، انتشارات، اجتماعات، تشكيل احزاب و شناسايي حق قانوني اعتصابات و تظاهرات.
3- منع مطلق شكنجه تن و روان تحت هر عنوان.
4- ايجاد نظام تأمين اجتماعي عمومي، براي بيكاري و پيري و بازنشستگي و فراهم آوردن امكانات استفاده همگان از اين نظام.
5- ايجاد نظام آموزشي رايگان براي استفاده همگان و تأمين آموزش اجباري براي تحصيلات ابتدايي و سپس تعميم آن به تحصيلات متوسطه و عالي به زبان مادري.
6- برخورداري هر ايراني از كليه حقوق مدني، اجتماعي و سياسي برابر، بدون در نظر گرفتن قوميت، دين يا جنسيت و تساوي كامل كليه مردم در برابر قانون.
7- تأمين دادرسي علني و عادلانه با برخورداري از حق دفاع و منع هرگونه مجازات بدون مجوز قانوني مصوب قبل از وقوع جرم.
8- تفكيك كامل قواي سه‏گانه مقننه، قضائيه و مجريه از يكديگر.
9- تأمين استقلال و اختيار كامل و انحصاري قوه مقننه به عنوان مرجع قانون‏گذاري.
10- تأمين استقلال قوه قضائيه و صلاحيت تمام آن و تأمين استقلال دادگاه‏ها و قضات بر مبناي قوانين مصوب نمايندگان منتخب مردم. (با استفاده از هيأت منصفه در دعاوي جزايي، سياسي و مطبوعاتي)
11- محدود نمودن اختيارات قوه مجريه به اجراي وظيفه قانوني در چارچوب قوانين مصوب قوه مقننه و حذف امكانات مستقيم و يا غير مستقيم قوه مجريه براي تفوق بر دو قوه ديگر.
                        مشروح مذاكرات قانون اساسى‏جلسه‏50-32، ص: 1045
12- تأمين مشاركت فعال كليه نيروهاي مردمي‏بدون هيچ‏گونه امتياز شغلي، فرهنگي، طبقاتي، جنسي، اقتصادي يا ديني در اداره امور سياسي كشور.
13- عمومي كردن واحدهاي بزرگ توليدي و تعميم تدريجي آن به ساير واحدهاي توليدي و تأمين مشاركت نيروهاي توليدي در سازماندهي و اداره آنها.
14- حذف ارزش اقتصادي زمين‏هاي كشاورزي و خروج آن از بازار سرمايه.
15- سوق نظام توزيع ثروت‏ها و درآمدها به سوي برابري كامل.
16- حفظ و حراست تماميت ارضي و همچنين استقلال سياسي و اقتصادي كشور.
17- تأمين خودمختاري‏هاي محلي جز در موارد سياست خارجي و سياست دفاعي و امور كلي كشور.
18- شناسايي حقوق كليه جوامع قومي و مذهبي از قبيل فارس و بلوچ و كرد و ترك و عرب و ترك و تركمن و ارمني و آشوري و كلداني و يهودي و مذاهب شيعه سني و مسيحي و كليمي و زرتشتي و ساير اديان، مذاهب و اقوام و تأمين آزادي‏هاي فرهنگي، آموزشي و حفظ سنن و آداب و خصوصيات آنان.
19- برابري شهر و ده، زيرا مبارزه عليه استثمار و استعمار بدون برابري شهرنشينان و روستانشينان هرگز به نتيجه مطلوب نهايي نخواهد رسيد.
20- حذف مباني ميليتاريستي و ارتش به اين معني كه همه ايرانيان عضو ارتش مردمي هستند و فقط در مواقع هجوم قواي خارجي از كشور دفاع مي‏كنند.
21- تقويت و تداوم مبارزات ضد استعماري با گنجانيدن اصول لازمه در قانون اساسي جديد و حمايت از مبارزات همه خلق‏هاي تحت ستم جهان. (در اينجا لازم مي‏دانم از مسأله ارمني و حقوق حق ملت ارمني ياد كنم و بر ضرورت حمايت انقلاب ايران از مسأله ارمني، با توجه به اصل سوم مصوبه تأكيد نمايم.)
22- قانوني كردن ارزش كار و حقوق كارگران و تأمين و تضمين رفاه كارگران و كليه زحمتكشان. عرض ديگري ندارم. متشكرم.
2- قرائت اسامي غايبين و ديرآمدگان جلسه عصر چهارشنبه يازدهم مهرماه 1358
نايب رئيس- اسامي غايبين و ديرآمدگان جلسه عصر چهارشنبه يازدهم مهرماه 1358 قرائت مي‏شود.
غايبين آقايان: اشراقي- حائري- حيدري- خامنه‏اي- روحاني (با اجازه)- سبحاني- طباطبائي- فوزي- مقدسي شيرازي- نوربخش- مقدم مراغه‏اي (با اجازه).
نمايندگاني كه تأخير داشتند آقايان: كريمي، نه دقيقه- رباني شيرازي، نه دقيقه- صدوقي، نه دقيقه- رحماني، سيزده دقيقه- رشيديان، سيزده دقيقه- جوادي، سيزده دقيقه- فاتحي، سيزده دقيقه- طاهري گرگاني، پانزده دقيقه- حجتي، شانزده دقيقه- انواري، بيست و يك دقيقه- دكتر باهنر، پنجاه دقيقه- بني صدر، سي و دو دقيقه- دكتر بيت اوشانا، هفده دقيقه- حسيني هاشمي، بيست و هفت دقيقه- خادمي، سي و چهار دقيقه- طاهري خرم‏آبادي، بيست دقيقه- فارسي،
                        مشروح مذاكرات قانون اساسى‏جلسه‏50-32، ص: 1046
بيست دقيقه- غفوري، هجده دقيقه- موسوي اصفهاني، بيست و سه دقيقه- موسوي اردبيلي، بيست و پنج دقيقه- موسوي جزايري، سي و پنج دقيقه- هاشمي‏نژاد، بيست دقيقه- خانم گرجي، هفتاد و پنج دقيقه.
نايب رئيس- لازم به تذكر است كه آقاي مقدم مراغه‏اي و آقاي دكتر روحاني با اجازه قبلي غايب بوده‏اند.
3- ادامه بحث پيرامون 3/ 76
نايب رئيس- وارد دستور مي‏شويم. دستور جلسه امروز ما همين‏طوري كه خدمتتان داده شده است اصل 3/ 76 و اصل 4/ 76 است در روز چهارشنبه روي آن بحث كرديم و روز پنجشنبه تيز براي تكميل آن بحث و گفتگوي زيادي شد و به صورت فعلي درآمد كه با اصل 84 جمعاً در دستور كار امروز قرار گرفت.
رباني املشي- يك اصل ديگر هم قبلًا در گروه روي آن بحث شد و آماده بود تا در جلسه امروز مطرح شود، چطور از آن روز تا حالا آماده نشده است و در دستور امروز قرار نيست.
نايب رئيس- آقاي رباني اجازه بفرماييد فعلًا همين اصول كه در دستور كار امروز است مطرح كنيم، در جلسات بعد آن‏چه را كه شما مي‏فرماييد مطرح خواهد شد
رباني املشي- آن اصل براي طرح در جلسه علني آماده بود و حتي در جلسه مشترك رأي هم گرفته شد.
دكتر آيت- آقاي رباني آن اصل سي و يكم كه مي‏فرماييد در كمسيون تصويب شد ولي متن آن تنظيم نشده و به همين جهت در دستور جلسه امروز نيست.
نايب رئيس- اصل 3/ 76 مطرح است كه قرائت مي‏شود.
اصل 3/ 76- به منظور همكاري در تهيه برنامه‏ها و اجراي قسط اسلامي، در واحدهاي توليدي، صنعتي و كشاورزي شوراهايي مركب از نمايندگان كارگران و دهقانان و ديگر كاركنان و مديران و در واحدهاي غير توليدي مركب از نمايندگان همه گروه‏هاي عضو هر واحد تشكيل مي‏شوند، چگونگي تشكيل اين شوراها و حدود وظايف و اختيارات آنها را قانون معين مي‏كند.
نايب رئيس- آقاي سبحاني سؤالي بود؟
سبحاني- به نظر من كلمه «همه» يا بايد در ذيل اين اصل حذف شود يعني آنجا كه نوشته است «مركب از نمايندگان همه گروه‏هاي عضو» كلمه «همه» حذف شود و يا اين‏كه در صدر اين اصل هم كلمه «همه» اضافه شود يعني بنويسيم: «مركب از همه نمايندگان كارگران و دهقانان و ....»
نايب رئيس- به نظر شما باهم تفاوت ندارند؟ در ذيل اصل صحبت از گروه‏ها شده و به همين جهت نوشته‏ايم: «مركب از نمايندگان همه گروها» ولي در صدر اين اصل نوشته‏ايم «شوراهايي مركب از نمايندگان كارگران و دهقانان و ديگر كاركنان و مديران و ...» يعني با تفصيل ياد شده كه «همه» در آنجا اين معني را نمي‏دهد. آقاي خامنه‏اي سؤالي هست؟
خامنه‏اي- يكي اين‏كه در قسمت اول آن‏چه از سابقه مذاكرات به يادم مي‏آيد برنامه‏ريزي و نظارت بود و در مورد اجرا هم بحث شد كه مشاركت يا چيز ديگر نوشته شود، به هر حال صرفاً برنامه نبود.
                        مشروح مذاكرات قانون اساسى‏جلسه‏50-32، ص: 1047
نايب رئيس- در اينجا هم اجرا آمده است. ملاحظه بفرماييد: «به منظور همكاري در تهيه برنامه‏ها و اجراي قسط اسلامي»
خامنه‏اي- بلي، ولي اجراي قسط اسلامي معني «به منظور» مي‏دهد يعني «به منظور قسط اسلامي»، نه اين‏كه مثلًا در كارخانه، اينها اجراي قسط اسلامي مي‏كنند به نظر من اين كلمه اجرا مفيد آن معنايي كه مورد نظرتان هست، نيست. ديگر اين‏كه در عبارت بعدي مي‏گويد «واحدهاي توليدي، صنعتي و كشاورزي» و در بخش ديگر مي‏گويد «و در واحدهاي غير توليدي» كه در ذهن من اين‏طور مي‏آيد كه منظور شما واحدهاي آموزشي يا اداري بوده است و اين غيرتوليدي با توجه به اين‏كه قبلًا توليدي، قسيم صنعتي و كشاورزي است غير توليدي، صنعتي و كشاورزي را مي‏فهماند يعني آن چيزي كه منظور نبوده طبعاً در كلام مي‏آيد.
نايب رئيس- يك ويرگول بعد از كلمه «توليدي» در صدر اصل آمده كه اگر برداريد ابهام شما رفع مي‏شود.
خامنه‏اي- به نظر من اين كلمه «اعم» مي‏خواهد يعني بنويسيم: «واحدهاي توليدي اعم از صنعتي و كشاورزي»
نايب رئيس- اين را بعداً آقايان خدمتتان توضيح مي‏دهند. آقاي دكتر قائمي سؤالي بود؟
دكتر قائمي- در پيرو همين مطالبي كه آقاي خامنه‏اي فرمودند، شما واحدهاي توليدي را منحصر كرده‏ايد به صنعتي و كشاورزي و از ديگر مؤسسات توليدي بحثي نشده است، البته غير توليدي، خدمات و ادارات را هم در بر مي‏گيرد. مستحضر هستيد كه در تقسيم‏بنديهاي علمي از واحدهاي توليدي، بعضي مؤسسات تحقيقي و علمي را كه فكر توليد مي‏كند و فلسفه توليد مي‏كنند از آنها هم بايستي بحث شود، و به همين جهت من در اين قسمت دوم معتقدم آنجا كه نوشته‏ايد «و در واحدهاي غير توليدي» بايد حذف شود و نوشته شود «و ديگر واحدها» تا كلي‏تر باشد و مؤسسات تحقيقاتي، علمي و دانشگاهي و غيره را هم در بر مي‏گيرد، چون به هر حال اين مؤسسات تحقيقاتي غير توليدي نيستند، يعني توليد مي‏كنند ولي توليد معنوي مي‏كنند.
نايب رئيس- در اين مورد هم دوستان جواب خواهند داد وگرنه خودم جواب خواهم دارد. آقاي مكارم سؤالي بود؟
مكارم شيرازي- اول اين‏كه آقاي خامنه‏اي گفته‏اند قبلًا برنامه‏ريزي داشته است آن‏چه به خط خود آقايان است الان آوردند و من ديدم نوشته شده «به منظور همكاري در تهيه برنامه‏ها و اجراي قسط اسلامي» و اما تذكري كه مي‏خواستم عرض كنم اين است كه اين كلمه «همه» كه در آخر اصل اضافه شده است اين‏طور به ذهن مي‏آورد كه در قبل همه گروه‏ها نماينده نداشته‏اند و تنها اينجا همه گروه‏ها، نماينده دارند. اگر كلمه «همه» را حذف كنيم مطلب خراب نمي‏شود ولي مفهومي هم پيدا نمي‏كند. در آنجا نمايندگان كارگران، دهقانان وديگر كاركنان و در اينجا هم نماينده گروه‏ها پس اگر كلمه «همه» را در اين قسمت دوم برداريم ضرري نمي‏زند.
نايب رئيس- آقاي موسوي تبريزي سؤالي بود؟
موسوي تبريزي- مطالبي را كه آقاي خامنه‏اي در اجراي قسط اسلامي فرمودند بايد عرض كنم كه مثلًا اگر در كارخانه‏اي شورايي تشكيل شود، بدين منظور كه بخواهند كارفرما، كارگر و مدير و تمام اعضاي كارخانه هر كدام به حق مشروع خود برسند، يعني به همان اندازه‏اي كه هر كدام كار مي‏كنند و در نتيجه سهمي برايشان درنظر گرفته شود، خود
                        مشروح مذاكرات قانون اساسى‏جلسه‏50-32، ص: 1048
اين مسأله درحقيقت همان اجراي قسط اسلامي است كه منظور ما است كه در اين اصل هم آمده است يعني اجراي قسط و عدل هم براي كارگر و هم برا ي كارفرما.
نايب رئيس- آقاي اكرمي مطلبي داشتيد؟
اكرمي- همان‏طوري كه آقاي خامنه‏اي فرمودند و قبلًا هم ما بحث و صحبت كرده بوديم قرار شد يك كلمه «مشاركت» هم در اول اين اصل اضافه شود. البته «همكاري» تا حدي همين معني را مي‏دهد، ولي اگر تصريح شود كه به منظور مشاركت و همكاري است، اين به مراتب بهتر خواهد بود.
نايب رئيس- آقاي دكتر غفوري سؤالي داريد؟
گلزاده غفوري- من فكر مي‏كنم كه اين كلمه «واحدهاي توليدي» بحث‏انگيز است و ممكن است ذهن متوجه معني آن به طور دقيق نشود. بنابراين اگر در اينجا اين كلمه قدري بازتر شود خيلي بهتر خواهد بود، يعني در حقيقت هر يك از تشكيلات من جمله تشكيلات آموزشي، اداري و خدمات هم اضافه شود، هيچ ضرورتي ندارد و آن بحث را هم خاتمه مي‏دهد كه ما بگوييم در آنجا توليد نمي‏كنند. بنابراين كلمه توليد به ما مي‏فهمانند كه توليد يعني توليد مادي، و ما در اينجا مي‏خواهيم توجه بدهيم كه نه، آنها مولدند منتها حتي رشته‏هاي اساسي را، مثل مهندس كشاورزي را در دانشگاه تربيت مي‏كند و درست مي‏كند. اگر دوستان صلاح بدانند بنويسيم «در واحدهاي آموزشي، اداري و خدمات» و بعد هم «مركب از نمايندگان همه اعضا» براي اين‏كه لازم نيست اينها گروه تشكيل دهند و بعد اين گروه‏ها نمايندگان خود را معرفي كنند، بلكه همه اعضا مشاركت داشته باشند.
نايب رئيس- آقلاي رشيديان فرمايشي داشتيد؟ بفرماييد.
رشيديان- همان‏طوري كه آقاي خامنه‏اي فرمودند «به منظور همكاري» كه در صدر اين اصل آمده است و بعد اضافه شده «در تهيه برنامه‏ها و اجراي قسط اسلامي»، آن همكاري در تهيه اينها است، يعني مسؤوليت رسمي به اعضاي شورا و نمايندگان نمي‏دهد كه قاطعيت داشته باشد. آيا اينها در تصميم‏ها يا اجرا نظارت دارند، كنترل دارند يا مشاركت دارند؟ اينها بايد روشن شود، و يك سؤال ديگري هم دارم و آن اين است كه آيا متني كه براي اين اصل تنظيم شده با متن قبلي چه تفاوتي دارد؟ در متن قبلي نظارت و اجرا و اين قبيل مسائل را روشن‏تر كرده بود به نظر من بايد اين مسائل در اين اصل تصريح شود. چند متن به وسيله آقاي آيت تهيه شده بود كه اگر آن را در اين اصل دخالت مي‏داديم، اين اصل به مراتب بهتر و روشن‏تر نوشته مي‏شد، و اما مسأله‏اي كه آقاي دكتر قائمي فرمودند، اگر به جاي غير توليدي، داخل پرانتز بنويسيم «خدمات»، همان معني تحقيق، فرهنگ، آموزش و مسائل معنوي را هم در بر خواهد گرفت.
نايب رئيس- دوستاني كه براي صحبت اسم نوشته بودند صحبت كنند. الان آقاي منتظري‏
پيشنهادي دارند كه در پايان اين اصل به جاي غير توليدي بنويسيم: «و در واحدهاي‏
آموزشي و اداراي و مانند اينها نمايندگان گروه‏هاي عضو اين واحدها»
طاهري اصفهاني- قبلًا در مورد اين اصل خيلي صحبت شد و با توجه به همه صحبت‏ها متن اين اصل به همين صورت تنظيم گرديد.
نايب رئيس- اگر بنويسيم «به منظور برقراري قسط اسلامي و همكاري در تهيه و
                        مشروح مذاكرات قانون اساسى‏جلسه‏50-32، ص: 1049
اجراي برنامه‏ها در واحدهاي توليدي و صنعتي و كشاورزي ...»
خامنه‏اي- كلمه توليدي را هم حذف كنيد.
نايب رئيس- بله، اگر بنويسيم: «به منظور برقراري قسط اسلامي و همكاري در تهيه و
اجراي برنامه‏ها در واحد صنعتي و كشاورزي، شوراهايي مركب از نمايندگان كارگران و دهقانان و ديگر كاركنان و مديران و ... الخ» نظرتان تأمين است؟
منتظري- متن قبلي كه خيلي بهتر بود.
موسوي تبريزي- كلمه «همكاري» خوب است، عوض نكنيد.
طاهري اصفهاني- اگر كلمه «توليدي» را حذف كنيد اشكال پيدا مي‏كند، اجازه مي‏دهيد اشكالش را عرض كنم؟
نايب رئيس- خواهش مي‏كنم توضيح بدهيد كه اگر توليدي حذف كنيم چه اشكالي به وجود مي‏آيد.
طاهري اصفهاني- آن روز هم بحث شد كه اگر بنويسيم «واحدهاي صنعتي و كشاورزي» و بعد بنويسيم «واحدهاي آموزشي و اداري» اين شبهه به وجود مي‏آيد چه تفاوتي بين واحدهاي كشاورزي و صنعتي با واحدهاي آموزشي و اداري است و روي اصراري كه بعضي از دوستان داشته‏اند كه چون تا به حال در هيچ يك اصول قانون اساسي اسمي از كارگر نيامده و حتماً بايد لفظ كارگر در اينجا اضافه شود، روي اصرار دوستان اين متن به اين فرم نوشته شده وگرنه نوشته مي‏شد «واحدهاي توليدي و آموزشي و اداري» و يا نوشته مي‏شد «واحدهاي صنعتي، كشاورزي، آموزشي و اداري» و اصلًا از همديگر تفكيك نمي‏شد. حال اگر لفظ توليدي را حذف كنيم و بعد از آن بنويسيم «در واحدهاي ديگر» شبهه به وجود مي‏آيد. كه چرا واحدهاي صنعتي را نوشته و بعد از آن اضافه كردند «در واحدهاي ديگر»؟ اقلًا كلمه توليدي و غير توليدي باشد كه انتزاع مطلب اين باشد كه مابين واحدهايي كه توليد مي‏كنيم (و البته مقصود از توليد هم روشن است كه توليد معنويان نيست بلكه توليد ماديات است) غير از اين دو واحد توليدي يعني صنعتي و كشاورزي، واحد ديگري نداريم.
حجتي كرماني- با آن اصلاحي كه شما پيشنهاد فرموديد به نظر من خيلي از مسائل منتفي مي‏شود ولي در كل مي‏خواهم عرض كنم كه اگر اصولي را كه تنظيم مي‏كنيم طوري نوشته شود كه قابل تعبير و تفسير نباشد و كاملًا روشن باشد ديگر منشأ اين سوء تفاهمات كه الان هم در اين مجلس پيش آمده، در آينده ديگر پيش نيايد، به مراتب بهتر خواهد بود.
نايب رئيس- آقاي هاشمي‏نژاد بفرماييد.
هاشمي‏نژاد- اين‏كه بعضي از دوستان روي اين جهت زياد تكيه دارند كه چون روي بعضي از مسائل صبح به حد كافي بحث شده و ديگر نبايد در اينجا دوباره بحث شود به نظر من هيچ اشكالي دارد كه وقتي يكي در جلسه صبح نظري را بيان كرده و بر اقليت بوده الان هم مطلبش را هم بيان كند. من جمله همان مطلبي كه آقاي اكرمي تذكر دادند. آن‏چه كه از «شورا» انتظار مي‏رود و متناسب با كلمه آن‏هم هست، مسأله تصميم‏گيري است. و مسأله تهيه برنامه و اجراي قسط، نتيجه شورا و تصميم‏گيري است، و اين اصل شورا است آن‏كه متناسب با اصل شورا است مسأله تصميم‏گيري است. من چند شب پيش در جايي برنامه‏اي و صحبتي داشتم و در آنجا عده‏اي اصرار
                        مشروح مذاكرات قانون اساسى‏جلسه‏50-32، ص: 1050
داشتند كه بايد مردم در تصميم‏گيري مشاركت داشته باشند. تهيه برنامه و اجراي قسط، در حقيقت نتيجه تصميم‏گيري است. تقاضا مي‏كنم كه مسأله تصميم‏گيري را به نحوي در اينجا اضافه بفرماييد.
نايب رئيس- آقاي طاهري اصفهاني به عنوان موافق بفرماييد صحبت كنيد.
طاهري اصفهاني- بسم الله الرحمن الرحيم. اگر آقايان به خاطر شريفتان مانده باشد آن روز بحث شد كه ما مشورت را از كجا گرفتيم. صحبت شد كه مشورتد اصلًا ريشه قرآني دارد و ما از قرآن استنتاج كرده‏ايم. در قرآن آن‏كه راجع به كل مشورت است دو آيه است، يكي معنايش اين است كه درباره مؤمنين و صفات مؤمنين صحبت مي‏كند «و امرهم شوري بينهم» و اين مسلماً معنايش اين است كه مؤمنين استبداد به رأي ندارند و كارشان را با تكروي انجام نمي‏دهند بلكه مي‏نشينند و صحبت مي‏كنند و پس از مشورت و مشاوره آن فكري كه اكثريت آراء دارد، مي‏پذيرند و قبول مي‏كنند و بعد به مرحله اجرا مي‏گذارند. اين همان است كه شما در شوراي منطقه‏اي گفتيد و مطلب صحيحي هم هست. بعد آمديد در واحدها، چون مسأله درگيري با مديريت بود، چه واحدهاي توليدي، چه واحدهاي اداري و چه آموزشي، اين بحث پيش آمد كه در اين زمينه ما از قرآن چه مي‏فهميم؟ عرض شد كه در اينجا هم «امرهم شوري بينهم» را بياوريد و هم آن خطابي كه به پيغمبر صلي الله عليه و آله شده، يعني «وشاورهم في الامر» پيامبر مشورت بكن، مؤمنين با هم مشورت مي‏كنند، پيغمبر هم با ديگران مشورت مي‏كند و اگر پسنديد به حكم اين‏كه يك انسان متعهد و وابسته به خداست، رويش تصميم مي‏گيرد. اين بدان معنا نيست كه مشورت كن و اگر رأي درست و صوابي دادند، آن را زير پا بگذار و بگو رأي من درست است، من رأي درست تو را ناديده مي‏گيرم و روي رأي خود مستبدم، اين‏كه مشوت نمي‏شود مشورت اين است كه انسان اگر رأي شخص يا اشخاصي را صواب و درست دانست برطبق آن تصميم بگيرد و عمل كند. چون مسأله اجرا و مسأله تصميم‏گيري را در جايي كه تماس با مديريت پيدا مي‏كند، اگر بخواهيد به عهده آحاد و نفرت اعضاي شورا بگذاريد ممكن است بعداً با درگيري‏ها و مشكلاتي مواجه شويد، پس مسأله قرآني را بياوريد و اگر قرآن غير از اين را مي‏رساند، خوب آن را بيان بفرماييد. من و آقاياني كه موافق بودند گفتيم كه از قرآن بيش از اين فهميده نمي‏شود چه از «امرهم شوري بينهم» و چه از «وشاورهم في الامر» به خصوص به زمينه «ان القرآن يفسر بعضه بعضاً» كه اگر در يك جايي رئيسي صدر كار باشد او موظف است كه با افراد، ولو پايين‏ترين افراد مشورت كند براي اين‏كه ممكن است اتفاقاً رأي اين شخص در اين مسأله يك رأي صوابي باشد. اگر رئيس يا سرپرست او را قانع كرد كه رأي تو درست نيست كه هيچ، ولي اگر آن كارگر يا كارمند رئيس خود را قانع كرد كه رأي من درست است، آن وقت تصميم گرفته مي‏شود، چه كسي تصميم مي‏گيرد؟ «فاذا عزمت»، عرض كردم كه اين «عزمت» خطاب به پيغمبر (ص) است يعني وقتي تو با احترام و طبق آراء مردم تصميم گرفتي، آن وقت وارد مرحله اجرا و عمل شو. عده‏اي گفتند كه ممكن است اين از خصايص حضرت پيغمبر (ص) باشد. تا مادامي كه ما دليلي نداشته باشيم كه حكمي از مختصات حضرت پيغمبر (ص) است پس ما مي‏توانيم حكم كنيم كه اين حكم براي همه هست چه براي پيغمبر (ص) و چه براي غير پيغمبر. اين است كه در اينجا هم مسأله تصميم‏گيري ذكر نشد و نوشته شد «به منظور همكاري در تهيه برنامه‏ها». نه مسأله اجرا ذكر شد و نه مسأله تصميم‏گيري نفرات. تصميم‏گيري شخص مدير آمد، براي جلوگيري از هرج و مرج، اما نه مدير مستبد بلكه مديري كه، به موجب اين اصل موظف است كه با تمام افراد و آحادش ولو يك نفر ضعيف،
                        مشروح مذاكرات قانون اساسى‏جلسه‏50-32، ص: 1051
مشورت كند، و اگر با استدلال، آن شخص به رئيس خود فهماند كه رأي من رأي صواب است و رئيس هم جوابي نداشت، بايد بر طبقش تصميم‏گيري كند. و اما اين‏كه آقاي دكتر فرمودند كه واحدهاي توليدي را حذف كنيم و بنويسيم واحدهاي صنعتي و كشاورزي، من همان موقع هم توضيحي خدمتشان عرض كردم كه بنا به اصراري كه دوستان داشتند كه حتماً لفظ كارگر در اينجا ذكر شود ناچار شديم واحدها را به دو قسم تقسيم كنيم يكي واحدهاي توليدي و يكي واحدهاي غير توليدي و السلام عليكم.
خامنه‏اي- در تهيه برنامه‏ها، مثلًا در كارخانه‏اي اگر برنامه‏ها به معني تصميم‏گيري نباشد به چه معني است؟
طاهري اصفهاني- برنامه‏ها يعني طرق كار، طرق «اقرب الي الواقع» آنها تهيه مي‏كنند اما چه كسي روي اين برنامه‏ها تصميم مي‏گيرد اين مهم است. ممكن است شما برنامه‏اي در فلان جا براي خودتان تنظيم كنيد اما وقتي اين برنامه به مرحله اجرا در مي‏آيد كه به تصويب همه برسد، يعني در حقيقت برنامه غير از مصوبات است.
نايب رئيس- آقاي دكتر غفوري بفرماييد.
گلزاده غفوري- بسم الله الرحمن الرحيم. نمي‏خواهيم مسأله كش پيدا كند اما از آنجايي كه ما مي‏خواهيم با همين تدوين اصولي كه مربوط به شورا مي‏شود برجستگي اسلام را نشان بدهيم در همه جاي دنيا مسأله شورا ضرورت پيدا كرده يك تجربه‏هايي رويش شده ما ادعامان اين است كه آن‏چه كه در اسلام هست چون دين خداست از همه مترقي‏تر، عالي‏تر و ثمربخش‏تر است. من اينجا نمي‏خواهم زياد توضيح بدهم ولي فقط چون مسأله آيه قرآن مطرح شد و نسبت دادن به قرآن بايد يك مسأله‏اي باشد كه خيلي مسلم باشد به طور خلاصه اصلًا ما ببينيم مسأله شورا مصلحتش چيست؟ آيا براساس اعتماد به مردم است؟ و اين مردم به خصوص در اينجا كه مسلمان هستند و مدام ما تكيه مي‏كنيم كه 98 درصدشان رأي داده‏اند كه اگر 30 درصدشان رأي مي‏دادند ديگر ما نمي‏گفتيم كه اين جور آن جور، پس معلوم مي‏شود كه ما مردم را مسلمان مي‏دانيم و مي‏خواهيم «آنا فآنا» و با تصويب هر اصلي علاقه ايشان به اسلام بيشتر بشود. آقا اصل بر اين است كه ما به مردم به عنوان مسلمان اعتماد داريم يا نه؟ فكر مي‏كنيم يك كاري اتفاق افتاده دورش يك ديوار بلند بكشيم يعني حالا كه اين اتفاق افتاده مردم نتوانند از اين ديوار آن طرف‏تر بروند بلكه بايد ايمان و علاقه مردم بيشتر بشود، پس سؤال اين است كه شورا بايد براساس اعتماد باشد يا براساس بي‏اعتمادي؟ كه مدام ما بياييم اين قدر قيود و شروط برايش بگذاريم معنيش اين است كه ما اطمينان نداريم شما مردم كه دور هم بنشينيد چه خواهد شد، بنابراين يك موازيني مي‏گذاريم و بعد آن موازين هم احياناَ مدون نباشد بعداً هم اصل انحلال و خلاصه حالت يك سرگرداني درست كنيم. من اينجا دو نكته را فقط اشاره مي‏كنم، يكي به لغت «شورا» دوستان الحمدالله همه اهل مطالعه و تحقيق هستيد لغت شورا را كه در كتاب‏هاي لغت معني مي‏كنند و مي‏گويند «استخراج الرأي» يعني ما يك كاري بكنيم كه طرف حرفش را بزند «استخراج الرأي و مراجعه البعض الي البعض» يعني مني كه مي‏فهمم ببينم شما چه مي‏فهميد، آن يكي چه مي‏فهمد، و فرض اين است كه در يك واحدي همه پي يك مصلحت بهتر مي‏گردند و فلسفه اساسي و رواني شورا هست كه ايجاد انگيزه بيشتر بكند در كار بيشتر، نه اين‏كه در چارچوب مقررات و براي رودربايستي يك شورايي با من بكنند و بعداً اگر صلاح دانستند عمل بكنند. اما راجع به آيه همان‏طور كه خاطر مباركتان مستحضر
                        مشروح مذاكرات قانون اساسى‏جلسه‏50-32، ص: 1052
است اين آيه در سوره آل عمران آيه 153 مي‏گويد: «فَبِمَا رَحْمَةٍ مِّنَ اللَّهِ لِنتَ لَهُمْ ...» از اينجا شروع مي‏شود ببينيد تكيه روي چيست «فَبِمَا رَحْمَةٍ مِّنَ اللَّهِ لِنتَ لَهُمْ وَ لَوْ كُنتَ فَظًّا غَلِيظَ الْقَلْبِ لَانفَضُّواْ مِنْ حَوْلِكَ ...» چقدر استبداد؟ تو با اين‏كه پيغمبري با اين‏كه رأي تو فوق آراء است اما مسأله اين‏كه شما در كجا قرار گرفته‏اي و با چه كسي مي‏خواهي كار بكني «فَبِمَا رَحْمَةٍ مِّنَ اللَّهِ لِنتَ لَهُمْ وَ لَوْ كُنتَ فَظًّا غَلِيظَ الْقَلْبِ لَانفَضُّواْ مِنْ حَوْلِكَ فَاعْفُ عَنهُمْ وَ اسْتَغْفِرْ لَهُمْ وَ شَاوِرْهُمْ فىِ الْأَمْرِ ...» بنابراين مسأله اين است كه اگر ما مردم را جمع كنيم و بگوييم بگو ببينيم چه مي‏گويي و بعد هم در عمل او ببينيد يك چيزي گفته احياناً استخراج رأي سطحي از او شده و بعد زمينه به دست آمده ولي آن جوري نشده، اين را ببينيد در يك دراز مدت، اگر يك جايي ما احترام به آراء مردم بگذاريم به عنوان اين‏كه عضو يك جامعه هستيد و در واقع مشاركت دارند اين چه وحشت دارد؟ اين واقعاً براي من سؤال است ما چه وحشتي داريم؟ مگر اسلام با نيروي خودش نبايد پيش برود؟ حتماً با اصل قانوني بايد ابديتش تضمين بشود؟ يا بايد با نيروي خودش برود؟ اگر ما كوشش بكنيم در هر واحدي واقعاً شخصيت بدهيم به افراد و اعضاء و هدف اصلي روشن باشد به نظر من همه به عنوان يك مسلمان مجاهد تمام تلاششان را خواهند كرد. بنابراين راجع به اين مسأله آيه فكر نمي‏كنم اين جوري باشد كه «حالا تو گوش بده ببين چه مي‏گويند بعد خودت تصميم بگير.» آن وقت يك مدير كارخانه از بخش خصوصي يا بخش عمومي را مقايسه كنيم با عقل كلي كه مورد آيه، آن بوده است بنابراين به نظر مي‏رسد با توجه به معناي خود كلمه شورا كه «استخراج الرأي و مراجعه البعض الي البعض» باشد به عنوان اين‏كه ماهيت بدهيم و اصالت بدهيم و بعد با توجه به اين آيه و موقعيتش كه «فَبِمَا رَحْمَةٍ مِّنَ اللَّهِ لِنتَ لَهُمْ وَ لَوْ كُنتَ فَظًّا غَلِيظَ الْقَلْبِ ...» شما فكر نمي‏كنيد اگر 20 مورد رأي شورا، رأي كارمند، رأي كارگر هرچه برخلاف عمل شد خود به خود يك رضايتي به وجود مي‏آيد؟ مسأله انحلال را هم من در آن جلسه گفتم اين مسأله‏اي كه اگر خود شوراهاي استان در شوراهاي كوچك‏تر نظر بدهند اين خيلي طبيعي است همه‏شان شورا هستند همه‏شان منتخب مردم هستند اما يك مجري بيايد يك جا را منحل كند بعد از اين‏كه منحل شد بگوييم حالا برويد دادگاه صالح مراجعه كن آن هم مدتي طول بكشد دادگستري هم معطل و شوراي جديد هم تشكيل نشود يك نارضايتي عمومي را داريم تقريباً پي‏ريزي مي‏كنيم من عقيده‏ام اين است اگر صلاح باشد ما اعتماد بكنيم به مردم در هر واحدي و اين شخصيت را به آنها بدهيم كلمه مشاركت هم كه سابقاً در همين اصل بود و حالا بعضي از دوستان رويش نظر دارند حرفي نيست ولي فكر مي‏كنيد در عمل چه خواهد شد؟ پس بر اتكاء به لغت شورا و با اتكاء بر موقعيت همان آيه «وشاورهم في الامر» و مقدسه‏اش من فكر مي‏كنم يك قدري اگر اساس شوراهاي متداول در كشورهاي ديگر خيلي بهتر است براي اين‏كه آنجا هم بشر را تأمين نكرده است اسمشان را شورا مي‏گذارند كشورشان را شوروي مي‏گذارند اما مردم واقعاً احساس كم شخصيتي مي‏كنند برنامه از بالا مي‏آيد در هر شورايي يك نفر كه وابسته است به حزب حاكم در آنجا بالاخره نظر او تأمين مي‏شود اين است كه مردم احسساس كمبود انساني مي‏كنند ما در اسلام مي‏خواهيم اين احساس كمبود نشود تمام خوبي‏هاي شوراهاي دنيا را داشته باشد و بديش كه بي‏اعتنايي به شخصيت انساني مردم است كه الان در شوراها هست، اين نباشد.
موسوي تبريزي- اگر يك نفر ثروتمند گردن كلفت بخواهد دويست نفر، سيصد نفر
                        مشروح مذاكرات قانون اساسى‏جلسه‏50-32، ص: 1053
كارگر را استثمار بكند و استرعاب بكند از آنها كه حق مشروع و مسلم به آنها ندهد اين در اسلام چطور است؟
گلزاده غفوري- اگر ما حقوق مسلم انساني را بدانيم، انسان، حيوان نيست آقا، اين‏كه الان اينجا گفتيم توليدي و غير توليدي اصلًا توي ذهن ما اين است كه توليد يعني مادي، انسان هم يعني شكم! كارگر هم يعني مزد!
موسوي تبريزي- از نظر شرع شما به اين سؤال من جواب بدهيد.
گلزاده غفوري- مسلماً حقوق انساني بايد تأمين بشود.
موسوي تبريزي- از نظر مالكيت شخصي و شرعي كه اسلام محترم شمرده است اگر بخواهد از دست آن كسي كه مالك شرعيت اين را از دستش بگيرند به تمام معنا اختيارش را از دستش بگيرند اين چطور است؟
گلزاده غفوري- به نظر من اين بر مي‏گردد به همان كه ما اصل را بر بي‏اعتمادي و نامسلماني مردم گذاشته‏ايم اگر مردم مسلمان باشند و به آنها اعتماد داشته باشيم هيچ وقت تصور نمي‏رود كه آنها ظلم به كسي بكنند.
موسوي تبريزي- شما به سؤال من از نظر شرع جواب بدهيد من اگر فرضاً مالك اين كاغذ هستم مقدمات ملكم را هم حاكم شرع امضاء كرده است شما بخواهيد بدون مجوز شرعي دستم را از مالم كوتاه بكنيد و اختيارش را از من بگيريد اين از نظر شرع چطور است؟
گلزاده غفوري- مسلماً مالكيت در حدود و شرايط شرعي مورد احترام هر مسلماني هست به شرط اين‏كه قيود و شروطش باشد.
موسوي تبريزي- پس در كارخانه اصل مالكيت كارخانه شرعيت داشته باشد نه اين كارخانه‏دارها كه اكثراً مالك نيستند آنجا كه مالكيت شرعي را امضاء كرده مالك اختيار مال خودش را دارد كارگر اختيار عمل و جانش را براي جلب بين الحقين گفته‏ايم به منظور همكاري در تهيه برنامه و براي اين‏كه قسط اسلامي و واقعاً عدالت اسلامي اجرا بشود نه از كارگر استثمار بشود و نه از مالك شرعي حقي گرفته بشود اين قسط اسلامي است اينها همكاري مي‏كنند به صورت شورا، و اين‏كه فرموديد شورا عبارت از «مراجعه البعض الي البعض و اخذ الرأي» هست آقاي طاهري هم پيش از اين نفرمودند بعد از آني كه مدير و كارگر و تمام اعضاء كارخانه كه منظورتان هست اينها يك شورايي تشكيل دادند رأي‏هايشان را روي هم ريختند طبق آيه «فوق كل ذي علم عليم» يك رأي ثابت عرضه كردند اين اجراي رأي ثابت اختيارش است صاحب كارخانه است اگر تزاحم اجرا پيدا نكرد آن وقت از نظر مسؤوليت شرعي و قانوني يك مطلب ديگري دارد.
نايب رئيس- كم كم به جاي طرح يك سؤال شد يك مباحثه بين الاثنين، معمولًا دوستان عزيز تجربه دارند وقتي كه بخواهيد بحث‏هايي را كه اينجا دو سه بار صورت گرفته تكرار بكنيد به نتيجه جديدي نمي‏رسيم چون يك وقت است بحث نشده، خوب بايد بحث ادامه پيدا بكند يك وقت است بحث شده آن‏هم نه يكبار، بيش از چند بار ماحصل كلام اين است كه در ميان نمايندگان درباره نقش شورا يك نظر اين است كه شورا هم در پيشنهاد و بررسي و برنامه‏ريزي دخالت كند هم در تصميم‏گيري و اجرا، يك نظر ديگر اين است كه، نه، اجرا مربوط مي‏شود به مديريت، برنامه‏ريزي مربوط مي‏شود به همكاري شورا و مديريت. اتفاقاً ديشب كه آقاي‏
                        مشروح مذاكرات قانون اساسى‏جلسه‏50-32، ص: 1054
نخست وزير مسأله شورا را مطرح مي‏كردند ايشان هم نظرشان با نظر گروه دوم هماهنگ بود، ايشان هم مي‏گفتند كه از نظر مشورت و نظرخواهي بايد سيستم از پايين به بالا باشد ولي از نظر اداره و تصميم‏گيري و اجرا از بالا به پايين باشد (من تعبير ايشان را دارم نقل مي‏كنم) به هر حال اين دو نظر در بين نمايندگان وجود دارد يك نظر اين‏كه، نه، در تصميم‏گيري‏هاي اجرايي هم وقتي ما سهم بدهيم به كارگران و كاركنان و كاركنان دفتري و همه كساني كه زحمت مي‏كشند در يك واحد، سهيم شدن آنها در تصميم‏گيري مي‏تواند به پيشرفت كار و انساني‏تر بودن روابط كمك بكند. اين دو نظر وجود دارد ولي اين را مي‏خواهم عرض كنم كه طرفداران نظر دوم، اين اصل را نفي و رد كه نمي‏كنند مي‏گويند كم است و الا اين مقدارش را قبول دارند من پيشنهاد مي‏كنم فعلًا ما اين مقدارش را كه اكثريت قبول دارند تصويب بكنيم و تكاملش را اجازه بفرماييد موكول كنيم به مراحل بعدي، چون اين دست مجالس قانون‏گذاري آينده را براي اين‏كه اگر ديدند از نظر مصلحت و موازين اسلامي و موازين كلي و اقتصادي مي‏شود در اجرا آنها را هم شريك كنند، نمي‏بندد. اين در آنجا نگفته نباشد كه مايه نگراني باشد فعلًا مقداري از آن را كه مورد قبول و اتفاق اكثريت است تصويب كنيم و بي‏خود بحث را كش ندهيم ان شاء الله آن نظر ديگر كه خود بنده هم در آن جلسه عرض كردم طرفدار سهيم كردن كاركنان در اجرا هستم آن نظر را من و دوستان هم‏فكرمان موكول كنيم به تصميمات آينده مجلس شوراي ملي.
طاهري گرگاني- راه دادن اختيارات را هم ذيل اصل باز گذاشته است.
منتظري- چون در ذيل آن تعقيد داشت اين‏طور نوشتيم: «به منظور همكاري در تهيه برنامه‏ها و اجراي قسط اسلامي، در واحدهاي توليدي، صنعتي و كشاورزي شوراهايي مركب از نمايندگان كارگران و دهقانان و ديگر كاركنان و مديران و در واحدهاي آموزشي و اداري و مانند اينها شوراهايي مركب از نمايندگان گروهاي عضو اين واحدها تشكيل مي‏شود». (چند نفر از نمايندگان- اين متن خوب است.)
يزدي- يك سؤال مربوط به ماهيت مسأله دارم.
نايب رئيس- شش نفر ديگر هم قبل از شما اسم نوشته‏اند اگر شما صحبت بفرماييد بايد
به آنها هم مجال بحث داده شود.
يزدي- در تصحيح عبارت دخالت كامل دارد.
نايب رئيس- لابد ديگران هم حرف بي‏ربط كه نخواهند زد لابد آنها هم نظر اصلاحي دارند، اجازه بفرماييد متن را بخوانم «به منظور همكاري در تهيه برنامه‏ها و اجراء قسط اسلامي در ...»
يزدي- به منظور كه آمد، اصلًا ماهيت مطلب عوض مي‏شود، اجراي قسط هدف اصل است يا اجراء قسط هدف تأسيس است؟ دوتا مطلب است اگر اجراي قسط هدف اصل باشد همين اختلاف ماهيت امر است كه خيلي‏ها قبول ندارند يعني در قسمت اجرا هم شركت پيدا بشود ولي اگر اجرا ...
نايب رئيس- معلوم شد كه شما بي‏اجازه هم صحبت مي‏كنيد لازمه‏اش اين است كه در دو جلسه من اصلًا به شما نوبت ندهم.
يزدي- براي اين‏كه مطلب روشن بشود من قبول ...
                        مشروح مذاكرات قانون اساسى‏جلسه‏50-32، ص: 1055
نايب رئيس- عرض كردم همه مي‏خواهند مطلب روشن بشود ما قرارمان اين بود كه نظم جلسه را رعايت كنيم.
نايب رئيس- روي اين اصل قبلًا آقايان صحبت كرده‏اند اگر آقاي يزدي براي شما هنوز روشن نيست به آن رأي ندهيد. من متن را مي‏خوانم:
اصل 3/ 76- به منظور همكاري در تهيه برنامه‏ها و اجراي قسط اسلامي در واحدهاي توليدي، صنعتي و كشاورزي شوراهايي مركب از نمايندگان كارگران و دهقانان و ديگر كاركنان و مديران و در واحدهاي آموزشي، اداري، خدمات و مانند اينها شوراهايي مركب از نمايندگان گروه‏هاي عضو هر واحد تشكيل مي‏شود. چگونگي تشكيل اين شوراها و حدود وظايف و اختيارات آنها را قانون معين مي‏كند.
طاهري اصفهاني- آنجا هم توليدي راه بياندازيد.
نايب رئيس- بگذاريد كه اقلًا يك حدودي آن را كه شما گفتيد حفظ مي‏كند. لطفاً آراء خود را در گلدان‏ها بريزيد.
 (اخذ رأي به عمل آمد و شمارش آراء به وسيله آقايان دكتر روحاني و عضدي «منشيان هيأت رئيسه» انجام و نتيجه به قرار زير اعلام گرديد)
نايب رئيس- عده حاضر در جلسه هنگام اخذ رأي پنجاه و هشت نفر، تعداد كل آراء پنجاه و نه رأي، (يك رأي اضافي حذف شد) آراء موافق چهل و پنج رأي، آراء مخالف چهار رأي، آراء ممتنع نه رأي و باز هم تصويب نشد.
رحماني- اجازه بفرماييد افرادي كه نوبت گرفته بودند و فرصت نشد بحث كنند، الان صحبت بكنند.
نايب رئيس- پس به هيمن علت رأي نداده بودند؟
رشيديان- از شما و از برادران عزيز خواهش مي‏كنم موقع يك اصل نفرمايند درباره آن قبلًا صحبت شده است بله، قبلًا صحبت شده است اما اجازه بدهيد كه اين دوستان آن‏چه به نظرشان مي‏آيد بگويند چون مسأله انساني و اسلامي مطرح است مسأله شرعي را مد نظر دارند يك مسأله ديگر اين‏كه وقتي اصلي مطرح مي‏شود يك عده از آقايان نفرمايند رأي بگيريد، رأي گيريد، اين صحيح نيست اين را برادران به عهده شخص مدير و سرپرست جلسه بگذارند كه نظم جلسه حفظ بشود و ضمناً باز خواهش مي‏كنم وقتي تذكراتي داده مي‏شود و پيشنهاداتي، كلماتي گفته مي‏شود اينها اصلاح بشود كه ما مي‏دانيم كه اين اصل تصويب نمي‏شود ولي باز اصرار هست كه به رأي گذاشته بشود باور بكنيم كه ما روي ايمان داريم رأي مي‏دهيم نه روي تبليغات.
رباني شيرازي- آقاي يزدي پيشنهاد اصلاح لفظ را داده بودند و اين را بايد پذيرفت.
نايب رئيس- ببينيد بعد از اين‏كه من صحبت را قطع كردم ده نفر اسم نوشته‏اند و ما تا حالا نزديك به چهل دقيقه صرف اصلي كرده‏ايم كه روز چهارشنبه سه روز پيش مفصلًا روي آن صحبت شده و قرار شده برگردد پنجشنبه رويش كار بشود و روي آن كار شده است و حالا هم آورده‏ايم براي هر اصلي بايد يك مي‏زان وقت مناسبي براي بحث كردن درنظر گرفت. يك مقدار بحث ها بايد در
                        مشروح مذاكرات قانون اساسى‏جلسه‏50-32، ص: 1056
جلسه گروه‏ها حل بشود اگر قرار است بعد از آن جلسات از يك عده پنجاه و هفت، هشت نفري باز بيست نفر صحبت بكنند پس فايده آن جلسات ديگر چيست؟ خوب، يك عده‏اي از آقايان سؤال كردند و بنده هم دربست اجازه دادم آقاياني كه بعنوان موافق مي‏خواهند صحبت بكنند به همه سؤالات پاسخ بدهند. اين رويه صحيح و سالم آن هست. موافق و مخالف هم صحبت كردند براي ادامه دادن بحث‏ها يك رويه جديدي را دوستان در پيش گرفته‏اند ...
ضيائي- در آن وقتي كه دو سوم از مجموع، مأخذ اخذ آراء شد زماني بود كه احتمال مي‏دادند كه همه‏شان روي وظيفه تشريف مي‏آورند بنابراين دو سوم آراء از بين 73 نفر احتمال قريبي بود كه اغلب اصل‏ها در اينجا تصويب بشود و با غيبت آقايان به علت گرفتاري‏هايي كه دارند، مريضند و يا به هر علت ديگر الان از ميان 58 نفر قهراً عده‏اي موافق و يك عده‏اي مخالف خواهند بود و شما تشريف داشته‏ايد و آقايان هم هستند صبح‏ها اغلب 4 ساعت بحث مي‏شود خوب قهراً چند نفري هم مخالف، ديگر آن مقدار مأخذ آراء به دست نمي‏آيد من پيشنهاد مي‏كنم هميشه دو سوم عده حاضر مأخذ رأي محسوب شود و الا تجربه نشان داده است هر وقت عده حاضرين كم بوده است 48 رأي موافق نمي‏آورد.
تهراني- از 58 نفر كه نمي‏شود 48 نفرشان موافق باشند.
نايب رئيس- البته بايد با دوستاني كه امروز غايب هستند تماس بگيريم كه وضع خودشان را در برابر مجلس روشن كنند و معلوم شود چرا تشريف نمي‏آورند. از غايبين يك نفر هست كه از نظر كسالت عذرشان موجه است و علي القاعده بايد هفتاد نفر در جلسه حاضر داشته باشيم و به آقاي مهندس سحابي پريروز تذكر دادم كه قبول پست وزارت منافاتي با شركت‏شان در جلسات عصرهاي مجلس ندارد ايشان هم گفتند سعي مي‏كنم شركت كنم ولي باز تشريف نياورده‏اند.
رباني شيرازي- نماينده دولت هم حق دارد در جلسه نمايندگان مردم شركت كند؟
نايب رئيس- براي رأي دادن خير، ولي شركت بله، از نظر آيين‏نامه اشكالي ندارد، منظور اين است كه موقع انتخابات اعمال نفوذ نشود.
كياوش- روش جدي‏تري در پيش بگيريد. اين دفعه چهارم پنجم است كه قرار مي‏شود به‏
غايبين تذكر بدهيد يا علتش را بپرسيد آقا تصميمي بگيريد كه اگر دو سه جلسه نيامدند
كنارشان بگذاريد كه مردم هم بفهمند.
مقدم مراغه‏اي- راجع به اصلي كه رد شد بحث مختصري دارم اجازه بفرماييد عنوان كنم.
نايب رئيس- اين را ديگر بگذاريد براي موقع طرح مجدد آن.
رباني شيرازي- اجازه بدهيد آقاي يزدي پيشنهادشان را براي اصلاح يك كلمه بدهند و با دست رأي‏گيري كنيد اگر اشكال آقايان رفع شد ديگر اين اصل براي روز بعد نماند.
نايب رئيس- من به آقاي يزدي عرض كردم تا جايي كه ما بحث را قطع كرديم ايشان نفر هفتم مي‏شدند عرض من اين بود كه اگر بخواهيم عدالت را رعايت كنم بايد به نفرات قبلي هم وقت صحبت بدهم پس اجازه بدهيد اين قسط اسلامي را كه مي‏فرماييد در اداره جلسات رعايت بكنم.
                        مشروح مذاكرات قانون اساسى‏جلسه‏50-32، ص: 1057
4- ادامه بحث و تصويب اصل 4/ 76 (اصل يكصدو ششم)
نايب رئيس- اصل 4/ 76 را مي‏خوانم:
اصل 4/ 76- انحلال شوراها جز در صورت انحراف از وظايف اصلي ممكن نيست. مرجع تشخيص انحراف، ترتيب انحلال شوراها و طرز تشكيل مجدد آنها را قانون شوراها معين مي‏كند، ولي به هر حال شورا در صورت اعتراض به انحلال حق دارد به دادگاه صالح شكايت كند و دادگاه موظف است خارج از نوبت به آن رسيدگي نمايد.
بشارت- منم با اين اصل مخالفم.
رحماني- من هم مخالفم.
خامنه‏اي- دو نكته كوچك لفظي است كه مي‏خواهم تذكر بدهم «انحراف از وظايف اصلي» اين مفهوم گنگي است بين اصل و فرعي اشكال ايجاد مي‏كند «وظايف و اختيارات قانوني» به نظر من بهتراست، ديگر اين‏كه ما از اين خارج از نوبت‏هاي دادگاه سابقه خوبي نداريم ظاهر خارج از نوبت اين است كه همان روز رسيدگي كند ولي اگر خارج از نوبت پشت سر هم باشد دعاوي ديگري هم هست گاهي يك ماه ممكن است طول بكشد. با اين‏كه اينجا تعيين روز يك قدري سنگين است من فكر مي‏كنم كه اين هم خوب نيست و بايد براي آن فكري كرد. تعيين چند روز، يعني ده روز پانزده روز چقدر؟
نايب رئيس- اين‏كه ما آن وظايف اصلي را قانوني بكنيم عبارت روشن‏تر و قاطع‏تر است معقول به نظر مي‏رسد از نظر دوستان همين‏طور است؟ (عده‏اي از نمايندگان- بله) پس، از اين نظر آقاي خامنه‏اي استفاده مي‏كنيم.
ضيائي- بااين اصل موافقم.
طاهري گرگاني- اگر چنان‏چه مرجع تشخيص انحراف و ترتيب انحلال غير از دادگاه‏هاي صالح باشد باز ذيل قابل جمع است ولي چنان‏چه مرجع دادگاه صالح باشد باز بعد از اين‏كه دادگاه صالح حكم كرد و دو مرتبه باز مي‏توانند به دادگاه صالح شكايت كنند فكر مي‏كنم روشن نيست.
حجتي كرماني- همان ابهامي كه در آن اصل گفتم اگر رفع نشود از نظر مجالس قانون‏گذاري آينده ممكن است موجب سوء استفاده‏هايي بشود در اينجا هم به نظرم مي‏رسد كه بايد يك جوري حل بشود مضافاً به اين‏كه در رأي‏گيري سابق مسأله‏اي هست كه‏
نمي‏دانم بگويم يا نه (يك نفر از نمايندگان- نگوييد) چشم.
رشيديان- سؤال اين است كه اين اصل همان است كه دوتا اشكال اساسي داشت يكي اين‏كه اين شوراها زير نظر چه مرجعي انتخابات را شروع مي‏كنند و تشكيل مي‏شوند كه همين سؤال آن موقع از مجلس و جناب‏عالي شد و جواب قانع‏كننده‏اي نشنيديم اگر زير نظر وزارت كشور و دولت باشد شوراها ممكن است در آينده در قبضه قدرت دولت قرار بگيرند. بايد مرجعي كه انتخابات اينها را زير نظر مي‏گيرد روشن شود يكي هم مرجع انحلال.
مكارم شيرازي- با اين اصل موافقم.
بيت اوشانا- اينجا نوشته شده اين انحلال شوراها جز در صورت انحراف از وظايف اصلي ممكن نيست چون نقطه نظر اصلي مردم و قانون اساسي تشكيل شوراها است نه انحلال آنها، بعد از
                        مشروح مذاكرات قانون اساسى‏جلسه‏50-32، ص: 1058
اين بايد قيد شود و مراجع اجرايي «دولت و مراجع اجرايي موظفند تسهيلات لازم را جهت تشكيل و گسترش شوراها ايجاد نمايند» عوض قيد بعدي، براي اين‏كه منظور اصلي تشكيل و گسترش شوراها است.
رباني شيرازي- اين لفظ به هر حال با اين‏كه يك حال بيشتر نيست و آن حال انحلال است.
نايب رئيس- يعني مرجع تشخيص هر كه باشد، كيفيت انحلال هرچه مي‏خواهد باشد خواسته‏ايم بگوييم فرق نمي‏كند اينها حق شكايت دارند. آقاي بشارت به عنوان مخالف بفرماييد.
بشارت- بسم الله الرحمن الرحيم. به نظر من بعد از مسأله رهبري مهم‏ترين مسأله در سياست كشورداري ما مسأله شوراها هست اين اصل با توجه بر اين‏كه اصل قبلي ردي نياورده الان حتي به رأي‏گذاري آن‏هم اشكال دارد اولًا در مسأله شوراها درست است كه ما ضوابط اسلامي را بايد كاملا رعايت كنيم و از خودبيني كه اسلام معين كرده تجاوز نكنيم ولي يك مقدار هم بايد آينده‏نگر باشيم من يك سؤال دارم كه چرا برحسب آن پيش‏بيني كه قبلًا شده بود كه بنا بود از متفكرين و محققين و كارشناسان در موارد لازم دعوت بشود و از افكارشان استفاده بشود كه اگر هم دعوت شده من اطلاعي ندارم و بايد علناً مي‏فرمودند كه ما از چنين افرادي دعوت مي‏كنيم در جلسه خصوصي كه استفاده كنيم، تا لااقل ملت ما بدانند كه ما حتي از آنهايي كه در اطاق‏ها نشسته‏اند و مقاله مي‏نويسند و افكار انقلابي خودشان را عرضه مي‏كنند و جو زمان، هم متوجه آنها هستند و فارغ البال هستند خواسته‏ايم ولي نيامدند. (مكارم شيرازي- از آنها مكرر دعوت شده است.) خوب اگر دعوت شده بايد ملت بدانند غالباً اساتيدي كه در محضرشان هستيم اينها با يك سري كارخانه‏دارها يا بازاري‏هاي متدين و باخدا كه هيچ وقت خيانت به كارگرشان نكردند و اجحافي هم نكردند با اينها رابطه دارند شما توجه نداريد كه اين سرمايه‏دارها چقدر موذي هستند شما الان عامل استثمار جهان را امپرياليزم مي‏دانيد اينها درس‏هايشان را خيلي روان خواندند فكر صد سال آينده‏شان را هم كردند خوب مي‏دانند كه چه بكنند و كارخانه‏دارها و سرمايه‏دارهاي وابسته به امپرياليزم اينها هم خيلي قشنگ مي‏دانند چه بكنند براي اين‏كه نفرماييد از موضوع اين اصل تجاوز كردي عرض مي‏كنم كه اين اصل تمام به نفع همان كارخانه‏دارهاست يعني اينها اين‏قدر موذي هستند كه مي‏آيند چون پول دارند همان شورايي را كه تشكيل شده به نحوي مي‏خرند هر روز بين شورا و مدير عامل و كارفرما يك دعواي صعودي به وجود مي‏آيد و اعضاي شورا شكايت مي‏كنند به آن دادگاه خارج از نوبت سر شورا به دعوا گرم است. آن‏هم كار خودش را مي‏كند كارگرها هر روز اعتراض مي‏كنند كه اين شورا كاري از عهده‏اش بر نمي‏آيد، شورايي كه در اجرا نمي‏تواند هيچ كاري بكند به اين شورا بگويد همكاري بكن. همكاري و اجراي قسط اسلامي بعد از آن است كه ما بنيان را در دست كنيم. (هاشمي‏نژاد- بحث آقاي بشارت راجع به اصل قبلي است.) در زمينه انحلال به طور خلاصه بگويم اين اصل به نفع كارخانه‏دار است به نفع سرمايه‏دار است و اين نمي‏تواند تا آن اصل قبلي بر همان اساس كه ...
نايب رئيس- آقاي بشارت توجه بفرماييد من همان اول خواستم به جناب‏عالي تذكر بدهم كه گويا شما فقط اين ورقه دستور جلسه امروز را مورد توجه قرار داده‏ايد و فكر كرده‏ايد كه حالا كه تكليف اصل 3/ 76 مشخص نشد 4/ 76 طرحش نابجا و بي‏مورد است اين‏طور نيست ما قبل از اين اصل دو اصل ديگر داشتيم مربوط به شوراها، شوراي روستا بود شوراي‏
                        مشروح مذاكرات قانون اساسى‏جلسه‏50-32، ص: 1059
بخش بود و اين مي‏شد انحلال، اتفاقاً بيشتر مربوط به جايي است كه اصطكاكي پيدا شود بين شوراها و بين مسؤولان و بيشتر بحثي هم كه ما در جلسه كرديم ناظر به اين قسمت‏ها بود بنابراين اصل 4/ 76 را مخلوط نفرماييد اعم از اين‏كه اصل 3/ 76 به همين صورت تصويب شود يا با تغيير تصويب شود، اصلًا مطرح باشد يا نباشد اصل 4/ 76 را با توجه به كليه بحث‏هاي مربوط به شوراها مطرح كرده ايم.
بشارت- به هر حال منظورم اين است كه اين اصل فايده‏اي ندارد بايستي اول توجه كاملي روي اصل 3/ 76 بشود بعد اين اصل مطرح بشود.
نايب رئيس- بنابراين يك مخالف صحبت كرد يك موافق هم مي‏آيد صحبت مي‏كند آقاي ضيائي به عنوان موافق صحبت مي‏كنند بفرماييد. (ضيائي- بنده فرصتم را به آقاي مكارم مي‏دهم.) آقاي مكارم بفرماييد. (مكارم- بسم الله الرحمن الرحيم.) آقاي مكارم يك لحظه تأمل بفرماييد. ما قبل از اين راجع به شوراها پنج اصل تصويب كرده‏ايم و انواع شوراها را قبلًا رويش رأي داده‏ايم و تصويب شده و تنها بحث در اصل 3/ 76 بوده كه هنوز به نتيجه روشن نرسيده و اصل 4/ 76 ناظر به همه اصول قبلي مي‏تواند باشد و تأثيري هم ندارد حالا آقاي مكارم صحبت بفرماييد.
مكارم شيرازي- بسم الله الرحمن الرحيم. همان‏طوري كه بيان كردند اصول متعددي درباره شوراها تا به حال تصويب شده و مي‏دانيم شوراها همان‏طور كه يكي از بهترين ارگان‏هاي مملكت هست اگر خداي نكرده انحراف پيدا بكند يكي از بدترين وسائل هرج و مرج خواهد شد بنابراين همان‏گونه كه بايد در قانون، شوراها را پيش‏بيني كرد و نظام را به صورت شوراي صحيحي كه قرآن دستور به ما مي‏دهد ترتيب بدهيم همين‏طور اگر شوراها منحرف شدند ما وظيفه داريم يك مرجع صالحي برايش تعيين كنيم و فلسفه نوشتن اين اصل هم در اينجا همين است كه ما نگذاريم يك وقت از شوراها نتيجه معكوس بگيريم يا خداي نكرده يك وقت شوراها مقدمه‏اي بشود براي تجزيه‏طلبي در بعضي از مناطق، مادام كه شوراها در پيشبرد اهداف جامعه اسلامي همكاري مي‏كنند بايد همه‏گونه پشتيباني از آنها كرد اگر خداي نكرده يك وقت منحرف بشوند بايد در آنجا جلويش را گرفت هر چيزي كه بسيار خوب است انحرافش بسيار خطرناك است و آن وقت با توجه به اين اصل تنظيم شده البته من نمي‏خواهم بعضي از مسائلي را كه در جلسه مشترك گفته شده اينجا تكرار كنم اما يك اشاره مي‏كنم آقايان نظر مباركشان هست اين‏كه در اينجا نوشته شد «قانون تعيين مي‏كند» براساس يك مطلبي بود و آن اين بود كه چون شوراها در مملكت ما دارد تازه پياده مي‏شود ما نبايد در قانون اساسي دست و پاي قانون‏گذاري آينده را ببنديم بلكه بايد در قانون اساسي مسائل را يك قدري كلي‏تر پياده كنيم كه همه روز مجبور نباشيم قانون اساسي را عوض كنيم و اختيار تصميم‏گيري در جزييات را بگذاريم در اختيار مجلس شوراي ملي آينده كه نمايندگان ملت محسوب مي‏شوند آنها هم طرقي مي‏ريزند براي اجراي شوراها و طرحي مي‏ريزند براي انحلال آنها، اگر يك وقت به مشكلي برخورد كردند طرح‏شان را اصلاح مي‏كنند و اين قانون اساسي ما دست و پاي آنها را نمي‏بندد اين فلسفه اين معنا بود كه در قانون اساسي نباشد مرجع انحلال كلي ذكر بشود و قانون آينده را مجلس شوراي ملي معين كند و اما اين‏كه آقاي بشارت گفتند اين به نفع كارخانه‏دارهاست من هرچه نگاه مي‏كنم مي‏بينم در اينجا هيچ چيزي به نفع كارخانه‏دارها نيست و من متأسفم يك‏
                        مشروح مذاكرات قانون اساسى‏جلسه‏50-32، ص: 1060
جمله‏هايي اينجا گاهي گفته مي‏شود كه خداي نكرده باعث سوء تفاهم مي‏شود ما اينجا نوشتيم نمايندگان مردم تكليف انحلال را تعيين كنند نمايندگان سي و شش ميليون جمعيت مسلمان اين مملكت و همچنين اقليت‏هاي مذهبي اينها طرفدار كارخانه‏دارها هستند؟ اينها از قشرهاي مختلف مخصوصاً كشاورزان و كارگران كه اكثريت را تشكيل مي‏دهند انتخاب مي‏شوند و بنابراين نمايندگان كارخانه‏دارها نيستند ما حق را در اينجا داده‏ايم به دست نمايندگان آينده ملت كه آنها طرز انحلال و مرجع انحلال را معين كنند كجاي آن به نفع كارخانه‏دار محسوب مي‏شود؟ من عرضم را تمام كنم و اما اين‏كه بعضي فرمودند در اينجا مرجع بيان نشده بايد عرض كنم مرجع بيان شده اين‏كه بعضي فرمودند ابهام دارد فرق است بين كلي گفتن و مبهم گفتن، در اين اصل هيچ ابهامي‏نيست، قانون آينده يعني مجلس شوراي ملي نمايندگان مي‏نشينند مرجع را معين مي‏كنند كه آيا شوراهاي بالاتر بايد شوراهاي زيردست را منحل كنند يا مجلس شوراي ملي يا مقامات قضائي، اين را نفرماييد ابهام دارد اين كلي است هيچ ابهامي ندارد حق را به دست مجلس شوراي ملي آينده داده‏ايم كه بنشينند مرجع انحلال را معين كنند، بنابراين كلي گفتن و دست را بازگذاشتن در بررسي مسأله‏اي كه هنوز مورد تجربه قرار نگرفته تا بشود احياناً اينها را به نفع مردم كم و زياد كرد، اين هيچ‏گونه ابهامي ايجاد نمي‏كند و با توجه به اين مسأله من فكر مي‏كنم نظر همه آقايان رعايت شده است ديگر جايي نمي‏ماند كه ما در آن ترديدي داشته باشيم و اگر موافقت با كفايت مذاكرات بشود اصل به رأي گذاشته مي‏شود.
نايب رئيس- سؤال آقاي طاهري گرگاني اين است كه مي‏گويند در ذيل عبارت اين‏گونه نوشته شود كه به هر حال شورا در صورت اعتراض به انحلال حق دارد به دادگاه صالح شكايت كند و دادگاه موظف است خارج از نوبت به آن رسيدگي كند. قيد بشود در موردي كه آن مرجع قبلي دادگاه نباشد.
مكارم شيرازي- بله ايشان اين موضوع را فرمودند و جوابش اين است ما اين اصل را به همين صورت مي‏گذاريم در اختيار مجلس آينده و بگذاريد آنها قيد بگذارند يعني آنها نگاه مي‏كنند مي‏بينند از يك طرف آمده‏اند دادگاه را مرجع قرار داده‏اند از يك طرف دو مرتبه مي‏خواهند به دادگاه شكايت بكنند آنها طبعاً در قانون آينده‏اي كه براي مرجعيت انحلال خواهند نوشت فرق مي‏گذارند بين آن دادگاهي كه منحل مي‏كند و آن دادگاهي كه مرجع شكايت است اين وظيفه ما نيست كه اينها را از هم جدا كنيم اين وظيفه قانون‏گذاران آينده است كه اين كار را خواهند كرد.
طاهري گرگاني- ممكن است قانون‏گذار در مجلس شوراي ملي اين استفاده را بكند كه شما در نظر گرفتيد كه مرجع تشخيص انحلال غير از دادگاه باشد.
مكارم شيرازي- من يك جمله ديگر جواب ايشان را مي‏دهم و عرايضم را تمام مي‏كنم جواب اين است كه حتماً آنها 270 نفر يا 300 نفر نمايندگان ملت، اين مقدار مي‏فهمند كه ممكن است يك دادگاه عادي، يك دادگاه پايين‏تر مرجع انحلال باشد يك دادگاه بالاتر مرجع شكايت باشد لازم نكرده از نوشتن اين جمله‏ها در آنها استفاده بكنند همان‏طور كه ما استفاده نمي‏كنيم از اين جمله كه حتماً مرجع انحلال بايد غير از دادگاه باشد آنها هم طبعاً افراد متفكري دارند هيچ وقت يك چنين استنباطي نخواهند كرد.
                        مشروح مذاكرات قانون اساسى‏جلسه‏50-32، ص: 1061
نايب رئيس- اجازه بفرماييد آقاي طاهري خواهش مي‏كنم. كسي روي استنباط خودش ديگر استبداد نشان ندهد سؤالي را خيلي روشن مطرح كرديم استنباط خودتان را فرموديد آقايان ديگر هم استنباطي دارند اين‏قدر روي اين موضوع سخت نگيريد. خوب ما سؤالات را پرسيديم پاسخ داده شد موافق و مخالف هم صحبت كردند براي رأي‏گيري ...
هاشمي‏نژاد- در زمينه انحلال شوراها آن‏چه كه تنها آفت آن است مسأله مقامات اجرايي است اين يك ...
نايب رئيس- آقايان يك كيفيتي را براي اداره جلسه درنظر گرفتيد و خودتان بايد پذيراي آن باشيد كه اين شما مي‏فرماييد ديگر تذكر نيست شما مي‏خواهيد به عنوان يك اصلاح مخالفت با قسمتي از اين اصل بكنيد.
هاشمي‏نژاد- پس اجازه بدهيد به صورت پيشنهاد بنويسم و خدمتتان بدهم.
نايب رئيس- بله بنويسيد لطف كنيد نظر دوستان اين است كه وقتي ما در جاي خودش تصويب كنيم كه دادگاه‏ها همه يك مرحله‏اي هستند آن ديگر تخصيص دهنده اين‏گونه اطلاعات است حداكثر كه از يك اطلاق فراتر نيست اين است كه اينها روي رأي دوستان اثر نگذارد آنجا هم شما آن روز در جلسه فرموديد براي اين‏كه اگر اين جزييات بخواهد باشد ...
طاهري گرگاني- آقاي دكتر بهشتي روي فرمايش خود جناب‏عالي پس مرجع را غير از اين دادگاه صالح بايد قرار بدهيم. اگر مرجع انحلال را كه قاعدتاً بايد در مسائل حقوقي دادگاه‏ها باشد اگر بخواهيد دادگاه قرار بدهيد با اين ذيل و با يك مرحله‏اي بودن هيچ رابطه‏اي ندارد.
نايب رئيس- اين موضوع توضيح داده شد كه مرجع غالباً غير از دادگاه است روي همان بحث‏هايي كه قبلًا شد كه ممكن است بگويند شوراي شهرستان مرجع اظهار نظر درباره شوراي روستا باشد، مي‏ماند يك مورد اگر آن يك مورد بود تصميماتي گرفته مي‏شود كه دادگاه يك مرحله‏اي است اين اطلاق را تقييد مي‏كنيد و اين نشان‏دهنده آن است. خوشبختانه ما حالا كه داريم قانون اساسي را بررسي مي‏كنيم خيلي راحت فلسفه و وجه عمومات و اطلاقات را در ادله احكام درك مي‏كنيم كه اگر قرار باشد يك حكمي را چنان بيان بكنند كه هيچ عموم و اطلاقي نداشته باشد كه بعداً بخواهد بيان بشود با چه دشواري‏هايي رو به رو مي‏شويم.
رحماني- مي‏خواستم عرض كنم كه آقاياني كه به عنوان موافق صحبت مي‏كنند خودشان را مسؤول بدانند كه جواب سؤالات را بدهند نه فقط صحبت كنند و به نظر خودشان هر وقت خسته شدند يا صلاح دانستند از عرصه منبر پايين مي‏آيند اين صحيح نيست با اين ابهاماتي كه هست و در يك جا نوبت نمي‏رسد و در جاهاي ديگر به همين صورت يا جواب سؤال‏ها داده نمي‏شود اين است كه خواه و ناخواه بالاخره يك آرايي گرفته مي‏شود.
نايب رئيس- در مورد سؤال آقاي هاشمي‏نژاد عرض كنم كه اين سؤال ديروز مطرح شد و رد شد و حالا من اين اصل را براي رأي‏گيري مي‏خوانم:
اصل 4/ 76- انحلال شوراها جز در صورت انحراف از وظايف قانوني ممكن نيست، مرجع تشخيص انحراف، ترتيب انحلال شوراها و رز تشكيل مجدد آنها را قانون شوراها معين مي‏كند.
                        مشروح مذاكرات قانون اساسى‏جلسه‏50-32، ص: 1062
دكتر ضيائي- ضرورتي ندارد بنويسيم «قانون شوراها معين مي‏كند» اين‏طور بشود «قانون معين مي‏كند».
نايب رئيس- ضرورتي البته ندارد «قانون معين مي‏كند» هم اگر بنويسيم كافي است.
منتظري- اين «شوراهاي» اول را بزنيد و اين‏طور نوشته شود «انحراف و ترتيب انحلال و طرز تشكيل مجدد آنها را قانون شوراها معين مي‏كند».
نايب رئيس- اين‏طور كه نمي‏شود آن مضاف اليه و آن انحراف است.
دكترضيائي- چون قانون شوراها را شوراي انقلاب نوشته است نمي‏شود.
نايب رئيس- عرض كردم اگر نباشد هيچ ضرورتي نمي‏زند. براي رأي‏گيري مي‏خوانم:
اصل 4/ 76 (اصل يكصد و ششم)- انحلال شوراها جز در صورت انحراف از وظايف قانوني ممكن نيست مرجع تشخيص انحراف، ترتيب انحلال شوراها و طرز تشكيل مجدد آنها را قانون معين مي‏كند ولي به هر حال شورا در صورت اعتراض به انحلال حق دارد به دادگاه صالح شكايت كند و دادگاه موظف است خارج از نوبت به آن رسيدگي نمايد.
نايب رئيس- نسبت به اين اصل با ورقه رأي گرفته مي‏شود.
 (آقايان دكتر روحاني و عضدي در محل نطق حاضر شدند و پس از شمارش آراء نتيجه به قرار زير اعلام گرديد)
نايب رئيس- نتيجه رأي‏گيري را اعلام مي‏كنم: عده حاضر در جلسه هنگام اخذ رأي پنجاه و نه نفر، تعداد كل آراء پنجاه و نه رأي، آراء موافق چهل و نه رأي، آراء مخالف دو رأي آراء ممتنع هشت رأي بنابراين اصل 4/ 76 با چهل و نه رأي موافق به تصويب رسيد، تكبير (حضاران سه مرتبه تكبير گفتند). خوب ما يك اصل 76 داشتيم و آن‏كه دراثناء برگردانديم براي تكميل به گروه، والا رديف اصلمان 83 بود كه حالا رسيده‏ايم به اصل 84 البته طبيعي است كه اين رقم‏ها تغيير پيدا خواهد كرد.
دكتر قائمي- عرض كنم غير از اين اصل قبلي كه مطرح شد ولي تصويب نشد اگر آن به تصويب برسد اصول مربوط به شوراها تمام مي‏شود در حالي كه خيلي از مسائل شوراها بلاتكليف مي‏ماند. مثلًا در مورد تعارض آيين‏نامه‏هاي تهيه شده توسط شوراها، تعارض تصميماتي را كه شوراي يك استان مي‏گيرد كه بن‏بستي ايجاد مي‏كند.
نايب رئيس- اين مسائل را قانون شوراها بايد معين كند.
دكتر قائمي- ولي در قانون اساسي ذكري از اين مسائل نشده.
5- طرح اصل 84
نايب رئيس- چرا آقا شده تفاصيل فراوان است اينها را قانون معين مي‏كند حالا اصل 84 مطرح است قرائت مي‏كنم:
اصل 84- به منظور تحقق بخشيدن به اصل ولايت امر و امامت است موضوع اصل 5 همين قانون كه ضامن اسلامي بودن نظام اجتماعي ايران و حاكميت ملت بر سرنوشت خويش است و به دوگانگي ميان حكومت شرعي و حكومت عرفي پايان مي‏دهد، رهبر يا شوراي رهبري در اداره امور كشور مسؤوليت‏هايي را كه در اصول بعد تعيين مي‏شود برعهده مي‏گيرد.
                        مشروح مذاكرات قانون اساسى‏جلسه‏50-32، ص: 1063
نايب رئيس- آقاي شهزادي شما نظري داريد؟
مويد شهزادي- من مخالف ولي فقيه نيستم ولي مخالف اين «رهبر يا شورا» هستم من مي‏خواهم بگويم رهبر و شورا هر دو بايد همراه باشد زيرا طبق رويه پيغمبر كه هميشه در كارها مشورت مي‏كرد غير از مورد رأي و جنگ خندق يكي از آن موارد عديده هست و همين‏طور 120 سال بعد از اين‏كه امام درگذشت تا ما برويم يك فقيه ديگري را انتخاب كنيم يك مدتي وقت خواهد گذشت و بعد دوباره اگر موفق نشديم بايد شوراي رهبري انتخاب كنيم و اين هم طول خواهد كشيد و در اين مدت سرنوشت ملت و دولت چه خواهد شد بنده پيشنهاد مي‏كنم رهبري و شورا هر دو توأماً هميشه باشند.
نايب رئيس- لطفاً نفر موافق به اين سؤال جواب بدهد. آقاي سبحاني بفرماييد.
سبحاني- من يك تذكري دارم و آن اين است كه وجود يك رهبر با آن شرايطي كه ما در آن لصل 5 گفتيم، اين در حقيقت يك فايده ديگري دارد كه در اين اصل بيايد از اين حاكميت ملت بهتر است وجود يك فقيه عادل و آگاه با آن شرايط، اين حافظ آزادي است و جلوگيري از استبداد مي‏كند و ما عملًا اين را لمس كرده‏ايم كه هر موقع يك فقيه مقتدر در اجتماع ما بوده است چه در گذشته و چه در حالا اين واقعاً به آزادي‏هاي ملت كمك مي‏كند و تا حدودي يا اساساً جلوي استبداد را مي‏گيرد هم در زمان مراجع گذشته ما اين را ديده‏ايم و هم در حالا، با تذكراتي كه صبح عرض شد اگر به جاي اين جمله «و حاكميت ملت بر سرنوشت خويش» اين جمله گفته بشود كه آن شبهه‏ها هم رفع بشود «براي حفظ تثبيت آزادي و جلوگيري از هر نوع استبداد» اين اگر جانشين آن جمله بشود هم اشكال بعضي‏ها رفع مي‏شود و هم اشاره به كي، فايده ملموس كرده‏ايم كه فايده ملموس مربوط به يك فقيه مقتدري است در گذشته و حالا.
نايب رئيس- آقاي آيت شما موافقيد يا مخالف؟ (آيت- من موافق مشروط هستم.) آقاي مهندس دانش‏راد شما؟
دانش‏راد- سؤالي دارم و آن اين است اينجا صحبت از ولايت امر و امامت است شده است ولايت امر روشن است كلمه است را تا دو سه ساعت پيش من فكر مي‏كردم كه يعني پيروان دين اسلام. توضيحي آقايان علماء به من دادند كه نه اين‏طور نيست امت يعني ملت و در بر مي‏گيرد تمام افراد كشور را كه تابع جمهوري اسلامي‏هستند اگر اين معني صحيح است حرفي ندارم ولي اگر امت تنها پيروان دين اسلام را در بر مي‏گيرد در اين صورت تكليف اقليت‏هاي ديني ديگر چه مي‏شود؟ آيا آنها امامتي برايشان هست و با توجه به اين‏كه آنها بپذيرند اين امامت را، آيا اين امامت براي آنها هست يا نه؟ در حال حاضر هست در آينده چه مي‏شود؟
نايب رئيس- متشكرم اين موضوع را هم باز موافق پاسخ مي‏دهد، آقاي طاهري گرگاني شما موافقيد يا مخالف؟ (طاهري گرگاني- من يك اشكال عبارتي داشتم كه رفع شد.) آقاي يزدي شما؟ (يزدي- موافقم.) آقاي منتظري شما؟
منتظري- من در اين عبارت يك تضادي مي‏بينم و عبارت را اصلاح كردم به طوري كه تضاد نداشته باشد البته عبارت قبلي غلط است و من رأي هم نخواهد داد.
نايب رئيس- پس شما مخالفيد. آقاي پرورش شما؟
پرورش- اين اصلي كه اينجا ذكر شده به اعتبار اين‏كه خود مسأله شوراي رهبري همين‏طور كه برادران صبح هم گفتند يك مسأله بنيادي است و تاكنون هم نبوده مجموعه آن چيزي‏
                        مشروح مذاكرات قانون اساسى‏جلسه‏50-32، ص: 1064
كه بوده يعني ابعاد و اضلاع و زواياي مختلف اين بحث بايستي در دست باشد تا بررسي كامل بشود تا روي اين اصل بشود قضاوت كرد و به آن رأي داد و اين اصلي كه اينجا ذكر شده است درست مثل يك پاراگرافي است از يك كتاب كه در معرض آراء و افكار گذاشته شده است و درست مثل يك پاراگرافي است از يك كتاب كه در معرض آراء و افكار گذشته شده است و درست مثل يك ساختماني است كه يك گوشه آن فقط ساخته شده است و مي‏خواهند روي كلش قضاوت كنند از اين جهت من نمي‏خواهم عرض بكنم كه تا مجموعه اين بحث و ماكت كلي‏اش تعيين نشود و دست نيايد نمي‏شود روي اين اصل قضاوت كرد.
نايب رئيس- من يك توضيح مي‏دهم چون اين مسائل مربوط به اداره ساده جلسه هست جلوتر عرض شد كه ما گاهي در اصول از يك ارگان‏هايي نام نمي‏بريم ولي اگر بعداً معلوم شد كه اين ارگان تصويب مي‏شود مي‏آيد در كنار ارگان‏هاي ديگري كه نام برده‏ايم گاهي منطقه اين است كه ارگاني را تصويب خواهيم كرد، از يك ارگاني نام برده‏ايم اگر بعداً تصويب نشد فقط نام آن ارگان را از اين اصل بر مي‏داريم ولي اصل به قوت خودش باقي است بنابراين يا در اصول آينده ما درباره تشكيل شوراي رهبري به يك نتيجه روشن مي‏رسيم، خوب اينجا هست، يا نمي‏رسيم روشن است كه در آن موقع در مرحله نهايي اين فقط يك كلمه شورا از اينجا برداشته مي‏شود و بقيه اصل به حال خودش مي‏ماند اين به عنوان يك مبنا براي ساير اصولي كه در آينده خواهيم داشت خواهد بود ما بالاخره كه نمي‏توانيم تمام اصول قانون اساسي را يكجا تصويب كنيم اينجا يك ارگاني را نام مي‏بريم كه در 30 اصل ديگر به آن مي‏رسيم و هرگز نمي‏توانيم صبر كنيم تا اين 30 اصل بگذرد اين بود كه قبلًا قرار گذاشتيم با هم گفتيم نام بردن يا نام نبردن هيچ كدامش فرقي ندارد منتها برحسب اين‏كه در مظان باشد اگر در مظان اين است كه نيست نام نمي‏بريم اگر در مظان اين است كه هست نام مي‏بريم و اين موضوع رأي دوستان را متزلزل نكند شما يا در آينده مي‏بينيد كه شورا را مجلس تصويب مي‏كند كه خود به خود اين اصل با قيد «يا شورا» تصويب مي‏شود و اگر دقت بفرماييد شما در اصل پنجم قبلًا با همين عبارت هم رأي داده‏ايد گفتيد رهبر و در صورتي كه نباشد شوراي رهبري تشكيل مي‏شود به يك معني، در اين حد قبلًا هم رأي داده شده است به هر حال اين موضوع دوستان را نگران نكند كه اين حالت توقف از بين برود.
پرورش- منظور من رهبر يا شوراي رهبري نبود بلكه گفتم اين اصلي كه اينجا هست فقط يك سلسله ادعا در آن شده است و در اين اصل بايد توجه به اين نكته داشت كه ضامن اسلامي بودن نظام ايران و حاكميت ملت بر سرنوشت خويش اينها يك سري ادعا هست بايد اين مجموعه اول دست خود آقايان باشدكه ببينند آيا اين حاكميت ملي با رهبر يا شوراي رهبري تعارض پيدا نمي‏كند، روند كلي اين بحث و جريان اين بحث را در كنار هم بايد بفهمند تا بشود روي اين اصل نظر داد. (نايب رئيس- اين مربوط به شوراي رهبري نيست.) من عرض نكردم شوراي رهبري.
نايب رئيس- من از مطلب قبلتان اين‏طور فهميدم. آقاي مراغه‏اي شما؟ (مقدم مراغه‏اي- مخالفم.) آقاي رشيديان شما؟
رشيديان- اول عرض كنم دراين جمله آخر كه مي‏گويد «رهبر يا شوراي رهبري در اداره امور كشور مسؤوليت‏هايي را كه در اصول بعد تعيين مي‏شود» از اين جمله اين مطلب‏
                        مشروح مذاكرات قانون اساسى‏جلسه‏50-32، ص: 1065
استنباط مي‏شود كه ما ابتدا به ساكن مي‏خواهيم اصل رهبري را مطرح كنيم و يك وظايفي را تدوين و وضع بكنيم و به عهده رهبر بگذاريم و حال آن‏كه شرعاً اين مسؤوليت‏ها به عهده او نيز هست چه ما انتخابش بكنيم يا نكنيم و ما حق نداريم كه مسؤوليت‏هاي او را از پيش معين بكنيم اگر رهبر است و شرايط رهبري را دارد، خودش مسؤوليت‏هاي خودش را مي‏داند بهتر آن است كه بگوييم رهبر يا شوراي رهبري مسؤوليت‏هايي را به عهده مي‏گيرد يا به عهده دارد به اين صورت باشد. يك مسأله ديگر آن است كه آقاي پرورش فرمودند و گمان مي‏كنم آقاي منتظري هم مي‏خواهند اشاره به همين موضوع بكنند حاكميت ملت و اصل ولايت است يك مسأله ديگر اين‏كه ببينيم اين ولي امر چگونه تعيين مي‏شود. با بحث‏هايي كه قبلًا شده من اينجا راه تعيين و انتخاب و مشخص شدنش را نمي‏بينم. (نايب رئيس- در اصول بعد مي‏آيد.) اصول بعد پيش من هست و در آنجا هم نمي‏بينم.
نايب رئيس- بازهم داريم و همه‏اش اينها نيست، آنهايي كه صبح مطرح شد قسمتي از آن است. آقاي موسوي زنجاني بفرماييد.
موسوي زنجاني- جمله‏اي نوشته شود كه معني داشته باشد اين جمله رسا نيست.
نايب رئيس- بسيار خوب، آقاي دكتر ضيائي بفرماييد. (دكتر ضيائي- بنده با اين اصل موافقم.) آقاي حسيني هاشمي بفرماييد. (حسيني هاشمي- بنده مخالف مشروط هستم.) آقاي رحماني بفرماييد.
رحماني- عرض كنم كه لزومي ندارد اصول متعددي قرار بدهند اصول بعدي را هم همين جا منظور بداريد «مسؤوليت‏هاي ذيل را به عهده دارد» و تمام بشود.
نايب رئيس- آقاي رباني املشي فرمايشي داريد؟ (رباني املشي- بنده موافقم.) آقاي حجتي كرماني بفرماييد.
حجتي كرماني- عرض كنم كه دنباله سؤال آقاي پرورش است و من اين مسأله را خيلي مبهم مي‏دانم براي اين‏كه ما نمي‏دانيم به چه مسؤوليت‏هايي در اين اصل رأي مي‏دهيم، چون نوشته كه مسؤوليت‏هايي را كه در اصول بعد تعيين مي‏شود به عهده مي‏گيرد آن مسؤوليت‏هايي كه در اصول بعد تعيين مي‏شود اگر روشن بود معلوم مي‏شد چه هست و ما مي‏توانستيم رأي بدهيم اصلًا امكان رأي دادن به اين اصل نيست، براي اين‏كه مسؤوليت‏ها روشن نيست و در ضمن اين‏كه اصل اشكال آقاي پرورش جاودانه شد و يك جور اشتباهي در فهم سؤال آقاي پرورش را از جانب شما صورت گرفت كه رهبر يا شوراي رهبري را فرموديد كه بعداً معلوم مي‏شود كه كدام يك از اينها خواهد بود، اصولًا وقتي شما اين مسائل را واگذار مي‏كنيد به عهده موافق كه جواب بدهند ديگر احتياجي نيست كه شما جواب بدهيد.
نايب رئيس- آقا اينها مربوط به توضيحاتي است كه نمي‏توانيم انبار بكنيم موافق بايد بيايد مطالب را اينجا بگويد، اين مربوط به كيفيت برخورد با اصول است كه من بايد جواب بدهم، در مورد سؤال اول هم همين‏طور ايت، عرض مي‏شود كه مسؤوليت‏هايي را شما به آن رأي مي‏دهيد كه در اصول آينده رأي مي‏آورد يعني شما اينجا رأيي كه مي‏دهيد اين است، مسؤوليت‏هايي را كه بعداً بررسي مي‏كنيم حد نصاب رأي را در جلسه خواهد آورد به عهده خواهد گرفت بنابراين روي اجمالش الان رأي مي‏دهيد و تفصيل وظايفش را موكول مي‏كنيد به آراء.
حجتي كرماني- كسي كه رأي مي‏دهد بايد با اصول بعدي موافق باشد تا رأي بدهد، ممكن است با اصول بعدي مخالف باشد آن وقت چطور مي‏تواند به اين اصل رأي بدهد، يا با يكي از
                        مشروح مذاكرات قانون اساسى‏جلسه‏50-32، ص: 1066
آن اصول موافق و يا يكي مخالف باشد آن وقت چطور مي‏تواند رأي بدهد.
نايب رئيس- آقاي بني صدر بفرماييد.
بني صدر- بنده چندتا سؤال دارم، سؤال اولم اين است كه در اينجا نوشته شده از بين بردن دوگانگي حكومت شرعي و عرفي، چگونه؟ دوم اين‏كه رابطه اين شورا با مرجعيت چطور تنظيم مي‏شود چون اين‏كه در خارج تنظيم مي‏شود كفايت نمي‏كند بفرماييد در قانون چطور تنظيم مي‏شود، ديگر اين‏كه رابطه حصر ولايت به اين شورا و منع ديگر فقها، به خصوص مراجع از اعمال آن، چه جوري ترتيب مي‏دهيد كه فقط اعمال ولايت بكنند، و ديگر حل تعارض ميان تصميم شوراي رهبري و منتخبان ملت چگونه خواهد شد، اگر در عمل اين دوگانگي كه مي‏خواهد از بين برود تبديل شد به سه گانگي، آن تدابير قانوني كه فكركرده‏ايد براي ممانعت كردن از اين‏كه هم مرجعيت باشد و هم شورا باشد و هم دولت عرفي و هم اين‏كه با هم ناسازگار بشوند براي اينها چه جوري فكر كرده‏ايد؟
نايب رئيس- اجازه بفرماييد بايد به اين سؤالات شخصي موافق جواب بدهد، اگر سؤالات مربوط به كيفيت طرح اصول و رأي‏گيري باشد من توضيح خواهم داد و حالات محتوايي را بايد كسي كه به عنوان موافق صحبت مي‏كند جواب بدهد، آقاي بشارت بفرماييد.
بشارت- با توجه به اين‏كه ان شاء الله در آينده رهبري جهان اسلام به عهده ولي امري است كه در ايران است براي اين‏كه ما يك مقدار اين اصل را با ديد وسيع‏تري نگاه كنيم و عكس العملي هم در جهان داشته باشد خوب است كه اينجا اضافه شود «ضامن اسلامي‏بودن نظام اجتماعي ايران و گسترش نظام اسلامي در ساير كشورهاي اسلامي» اين اگر اضافه شود يك اميدي در دل‏هاي مستضعفين مسلمان جهان به وجود خواهد آمد، قطعاً اين از وظايف ولي امر هست ولي اين نظام را اگر در كشورهاي اسلامي ديگر هم گسترش بدهيم بهتر خواهد بود.
نايب رئيس- اولين مخالف آقاي منتظري هستيد بفرماييد.
منتظري- به نظر من در اين تعبيري كه اينجا نوشته شده يك تضادي وجود دارد و رفع اين تضاد به عقيده من به اين نحو است كه چون در اصول بعد مي‏گوييم كه رهبر يا شوراي رهبري به وسيله انتخابات صورت مي‏گيرد يعني ملت خبرگان را انتخاب مي‏كنند و خبرگان هم رهبر يا شوراي رهبري را انتخاب مي‏كنند من معتقدم كه اين‏طور بنويسيم تا رفع تضاد بشود.
عبارتي كه من نوشته‏ام اين است: «به منظور تأمين اسلامي بودن نظام سياسي و اجتماعي ايران و تحقق موضوع اصل پنجم همين قانون يعني ولايت فقيه و پايان دادن به تضادي كه همواره مي‏ان حكومت شرعي و حكومت عرفي وجود داشت و به منظور احترام كامل به انتخاب ملت و آراء عمومي و احتراز هر نحو استبداد، رهبر يا شوراي رهبري منتخب ملت به تفصيل ذيل مسؤوليت ولايت امر و امامت است را به عهده خواهند گرفت».
نايب رئيس- پس بنابراين علت مخالفتتان را بفرماييد.
منتظري- علت مخالفت اين‏كه شما از يك طرف مي‏گوييد اصل ولايت امر و امامت است و از طرف ديگر مي‏گوييد حاكميت ملت بر سرنوشت خويش، حاكميت ملت بر سرنوشت خويش معنايش اين است كه ملت هر كسي را خواست انتخاب مي‏كند و اين مربوط به ولايت فقيه نخواهد بود، اما اين تعريفي كه من كردم مي‏گوييم كه ملت احترام كامل به انتخاب فقيه‏
                        مشروح مذاكرات قانون اساسى‏جلسه‏50-32، ص: 1067
مي‏گذارد نه حاكميت ملت بطور اطلاق، حاكميت ملت غلط است بلكه ملت، فقيه را انتخاب مي‏كند، يا ملت خبرگان را انتخاب مي‏كند و خبرگان هم فقيه را انتخاب مي‏كند.
نايب رئيس- متشكرم، چون اين مخالفت ايشان تقريباً مخالفت با يك جمله بود نه با كل، روي اين اصل يك مخالف ديگر هم بيايد صحبت بكند، مخالف بعدي آقاي مراغه‏اي است بفرماييد.
مقدم مراغه‏اي- به نام خدا. آقايان آيات عظام، بنده اين افتخار را پيدا كردم كه چندين بار در اين مورد مطالبي عرض كنم و عرض هم كرده‏ام و معتقدم كه ولايت فقيه بالقوه در جامعه ما وجود دارد يعني بزرگترين مرجعي است كه در طول مبارزات ملي مراجع بودند كه ما به آنها متوسل مي‏شديم و در آخر كار هم امام خميني بودند كه اين نهضت را به نتيجه رساندند و ما مديون امام هستيم. در مورد امام هم عرض كردم مادام كه امام در قيد حيات هستند رهبري مسلم از آن ايشان خواهد بود و حتي بنده پيشنهاد كردم كه اختيارات خاصي براي امام در قانون اساسي پيش‏بيني بشود، اين در مورد وضع حال كه روشن است، اما راجع به اين‏كه ما ديد وسيع‏تري داشته باشيم و آينده را نگاه كنيم و آن‏كه هميشه اين انتظار را نداشته باشيم كه اين امام خميني وجود داشته باشد، در اين مورد بنده روزي نيست كه به ياد فرمايشات آقاي طالقاني نيافتم يك روز در اينجا در آن اصل سوم كه مربوط به مسائل خارجي بود صحبت شد ايشان مطلبي فرمودند كه آخرين جلسه‏اي بود كه در جلسه تشريف داشتند، گفتند به جاي اين‏كه دنبال لغت بگرديم و پس و پيش بكنيم محتوا را درنظر بگيريم و در قالب الفاظ آوردن كار آساني است، الان اين اصلي كه مطرح است ابهام زيادي دارد از ما مي‏خواهيد كه اين اصل را تصويب بكنيم، البته چه ابهامي دارد، الان عرض مي‏كنم، اين اصل به عقيده بنده كه مي‏خواهيد تصويب بكنيد بايد ببينيد عناصر تشكيل‏دهنده اين اصل چه هست، يعني در اينجا ما صحبت از رهبر مي‏كنيم، البته عرض كردم كه شرايط امروز را درنظر نگيريد، شورا مي‏كنيد و بعد اين مسأله ولايت فقيه در جامعه ما يك نوع تأثيري پيدا كرده و يك حالت رواني در جامعه پيدا شده عده‏اي موافق هستند و عده‏اي مخالف اين مذاكرات، بنده با نظر آقاي حجتي موافقم هرچند زياد باشد در مورد اين اصل بي‏فايده نيست، چون مردم بايد بفهمند كه وقتي مي‏گوييم ولايت فقيه در واقع چه هست و حدود و اختياراتش براي آينده چه خواهد بود. عده‏اي نگران هستند و فكر مي‏كنند كه با تصويب اين اصل مي‏خواهند حقوق مردم را فراموش كنند و اين به عهده ماست، در اينجا كه هستيم براي مردم روشن بكنيم مطلب را، اگر در اينجا بحث بشود و روشن بشود نگراني‏هاي مردم مرتفع خواهد شد وگرنه اين به حالت يك عقده در جامعه باقي خواهد ماند، ما در اينجا مي‏گوييم رهبر يا شوراي رهبري در اداره امور كشور مسؤوليت‏هايي را كه دراصول بعد تعيين مي‏شود به عهده مي‏گيرد، من بايد اول بفهمم چه تعريفي از اين رهبر مي‏شود چه تعريفي از اين شوراي رهبري مي‏شود و بفهميم كه عناصر تشكيل‏دهنده‏اش چه هست البته نكته‏اي را عرض كنم چند شب پيش در يك جلسه‏اي بوديم و يكي دوتا از برادران روحاني هم آنجا تشريف داشتند و عده‏اي از روحانيون تهران هم بودند، همه متفق القول گفتند اگر به هر جوري كه مي‏خواست از جامعه روحانيت انتخاب بشود از اشخاصي كه در اين مجلس حضور دارند بالاتر و با فضيلت‏تر پيدا نمي‏شود اين را همه معتقد هستيم ولي صبح باز يكي از دوستان اشاره كرد كه مسأله علم‏
                        مشروح مذاكرات قانون اساسى‏جلسه‏50-32، ص: 1068
و دانش يك چيز است و مسأله مرجعيت و مسأله مرجع تقليد بودن يك چيز ديگري است. كراراً نامه‏هايي از آذربايجان مي‏رسد و همه سؤال مي‏كنند كه آيا اين مجلس خبرگان از نظر آقاي شريعتمداري كه دو هفته پيش اعلام شده انعكاسي پيدا كرده يا نه، و در اين تعيين شده يا نشده همين‏طور ساير مراجع، روي اين اصل استدعا مي‏كنم ما را از محظور خلاص كنيد البته اين در حد من نيست كه صحبت بكنم و همين‏طور هم كه مي‏بينيد از نظر اجتماعي و سياسي مسأله، صحبت مي‏كنم. بنده همان‏طور كه دستورالعمل است اين مسائلي كه صرفاً بايد خبرگان مذهبي درباره‏اش صحبت بكنند اظهار نظر نمي‏كنم ولي بنده تحت فشار بودم، اين مطلب هم با اين‏كه مي‏دانستم شايد صحيح نباشد عرض كردم و به عرض آقايان رساندم و اخذ تصميم هم با خود آقايان است. اين اصل با اين ابهامي‏كه دارد و ساير ابهاماتي كه برادران گفتند به عقيده من قابل تصويب نيست مگر اين‏كه بعديش يكي به عنوان يك واحد اصل ولايت فقيه به طوري كه صغري و كبري معلوم باشد در اينجا مطرح بشود تا بتوانيم در مورد آن اظهارنظر بكنيم و رأي بدهيم.
نايب رئيس- آقاي يزدي به عنوان موافق مطلق بفرماييد.
يزدي- بسم الله الرحمن الرحيم. مسأله‏اي كه اينجا مطرح است يك بحث ماهوي دارد و يك بحث عبارتي، من با اجازه آقايان تكه تكه اين متن را مي‏خوانم و يا ماهيتي كه رويش بحث كامل شده يك نوع توضيحي و تطبيقي و موافقت خودم را عرض مي‏كنم، به منظور تحقق بخشيدن به اصل ولايت امر و امامت است، موضوع اصل پنجم همين قانون همان‏طور كه در جلسه مشترك عرض شد مسأله رسالت يك مطلب است يعني بيان احكام و حدود و قوانين الهي و مسأله امامت و رهبري است يعني رهبري جامعه و رهبري مجتمع، مطلب دوم اين است كه معمولًا در يك مصداق در شخص پيغمبر اكرم (ص) و در ائمه معصومين صلواه عليهم اجمعين بوده است، يا ادله‏اي كه به صورت مبسوط بحث شدو نبايد اينجا تكرار كنم، يعني پيامبر اكرم يك مقام داشتند به نام رسالت كه دراين مقام هيچ وظيفه‏اي نداشتند جزييات حكم كه به مردم بگويند احكام خدا اين است و قوانين خدا اين است و اطاعت بكنيد و به من ارتباط ندارد «ما علي الرسول الا البلاغ» اين مقام رسالت، مقامي كه مورد بحث است تحت عنوان ولايت، مقام دوم است كه براي پيغمبر اكرم با ادله‏اي كه آيات شريفه مي‏گويد «النبي اولي بالمؤمنين من انفسهم ما كان لمؤمن و لامؤمنه اذا ...» و آيات ديگري كه مبسوطاً بحث شده مقام ولايت را اثبات مي‏كند اين مقام از رسالت و ولايت در مصداق واحد شخص پيامبر اكرم (ص) بعد ائمه معصومين (ع) و بعد مي‏رسيم با آن‏چه كه مورد بحث ماست، عنوان الفقيه نه يك شخص معين يعني زيد، يعني فقيه كه يك عنوان كلي است. اين مقام ولايت به او داده شده يعني مقام تصدي و تصرف در امور امت و اداره امت اسلامي، اين كلي به اصطلاح ما طلب‏ها در حالت كليت هيچ وقت قابل استفاده و عمل نيست به هر حال بايد روي يك مصداق پياده بشود يعني يك شخص بايد به عنوان اين، كلي كار را به دست بگيرد. اگر قرار بشود كه هر كس بگويد من فقيه هستم و فقيه هم هست و به دليل ادله‏اي كه ولايت را براي فقيه ثابت كرده در همه امور مي‏توانند تصرف بكنند، اين همان وضعي است كه يك قدار گرفتار بوديم و بحث هم شده است و به خاطر همين مشكل اين بحث اينجا مطرح است، پس ناچار مصداق معين مي‏شود، اينجاست كه به آن اشكالي كه در ذهن بسياري از آقايان مي‏آمد بايد توجه كرد كه در عين اين‏كه ولايت از طرف خداوند عالم جعل شده است و به عنوان الفقيه توسط امام و پيامبر داده شده مردم دخالت دارند، به اين تعبير كه گاهي توسط بعضي رفقا
                        مشروح مذاكرات قانون اساسى‏جلسه‏50-32، ص: 1069
شد كه سيستم حكومت سيستم خدا مردمي است يعني در عين آن‏كه اين عنوان از طرف خدا معين شده است كه حق تصدي امور را دارد از طرف مردم مشخص مي‏شود يعني فرق است بين جعل حق تصرف روي الفقيه و بين تشخيص آن‏كه آن فقيه كيست، اينجا كه رسيديم مي‏گوييم كه اين مردم هستند كه براساس ضوابط خاصي بايد بشناسند آن فقيه كيست، نه اين‏كه هر كس تحت عنوانا الفقيه بگويد من كاري به مردم ندارم و مطابق ادله مي‏توانم در هر چيزي تصرف بكنم، بنابراين تضادي كه در ذهن آقايان مي‏آمد نه آن تضاد شرعي و عرفي بلكه تضاد بين جعل ولايت براي فقيه، و مردمي بودن و احترام به آراء عمومي گذاشتن و حاكميت ملي كه در ذهن آقاي منتظري هم مي‏آمد كه يك تضادي هست اگر فقيه حاكم است پس حاكميت ملي چطور، و بايد عبارتي بياوريم كه حاكميت ملي هم مشخص بشود در اينجاست كه عرض مي‏كنم خداوند فقيه را از همان طريقي كه امام و پيامبر را به عنوان كليش حق ولايت و تصدي را برايش داده ولي مردم هستند كه بايد انتخاب بكنند و مشخص بكنند كه اين شخص اين حق را دارد، در يك مواردي به صورت يك درجه‏اي و در يك مواردي به صورت دو درجه‏اي، كه آن‏چه كه در طرح گروه چهار آمده است همان دو درجه‏اي است يعني توسط خبرگان، يعني براي اين‏كه مشخص كنيم كيست آن فقيهي كه بايد امر را به دستش بدهيم از طريق متخصصين و خبرگان كه منتخبين مردم هستند و منتخبين مردم انتخاب مي‏كنند پس خدا مردمي است، مردم آراءشان محترم است و مردم مسلمان براساس اعتقادات و براساس ضوابط خاص اسلامي، خبرگاني انتخاب مي‏كنند، و اين آقايان خبرگان هم تعيين مي‏كنند كه آن فقيه اين است در اينجاست كه مسأله رهبر يا شوراي رهبري مطرح مي‏شود كه آيا اين خبرگان هميشه موظف هستند كه يك فرد مشخص و معين را بگويد كه شما هستيد و فقط بايد شما دخالت بكنيد يا نه؟ همان‏طور كه در جلسه مشترك به صورت مبسوط صحبت شد و من اينجا فقط اشاره‏اي به آن مي‏كنم، رهبر احتياج به خصائصي دارد، رهبري است و به دست گرفتن زمام يك اجتماع ساده نيست بلكه احتياج به خصائصي دارد، گاهي مي‏شود كه همه خصائص لازم با حد نصاب لازم در وجود يك شخص مشخص است طبعاً همان فرد رهبر است و گاهي هم هست كه در وجود يك شخص اين خصائص نيست و با انضمام افراد متعدد به هم مي‏توانيم بگوييم اين سه نفر و يا اين پنج نفر جمعاً آن خصائص لازم را دارند، اينجاست كه مسأله شورا مطرح مي‏شود، لذا مي‏گوييم كه اگر داشتيم فردي را كه در آن حد بود كه همه خصائص لازمه ولايت و تصدي و رهبري را دارد به حد نصاب، همان فرد است از طريق انتخاب مردم به واسطه خبرگان و اگر نبود از طريق شورا يعني افرادي كه همه فقيه هستند و در جمع اين خصائص را دارند، تعيين مي‏شوند، اينجا باز اين توضيح را لازم است بدهيم كه در واقع در عبارت هم هست و ضامن اسلامي بودن مسأله هم هست و ضامن اسلامي بودن نظام اجتماعي است چون براي اولين بار است كه اين سيستم حكومتي اسلامي در يك مجتمع اسلامي مي‏خواهد پياده شود اين‏طور به نظر مي‏آيد كه فقها برحسب اطلاق ادله حق ولايت و تصرف‏شان در امور حسبي باقي است و اگر به شورايي اين حق را داديم منع ديگران كه آقاي بني صدر فرمودند در رابطه با منع ديگران چه بايد كرد، اينجا صحبت شد و باز هم اشاره مي‏كنم، وقتي سه نفر يا پنج نفر دارند معنايش اين نيست كه بقيه به هيچ وجه در مقام فقاهتشان به كلي بايد كنار باشند، بلكه اينها مقام فقاهتشان محفوظ است يعني همان مقام رسالت افتاء يعني‏
                        مشروح مذاكرات قانون اساسى‏جلسه‏50-32، ص: 1070
مقام بيان حكم نه مقام تصدي و مقام تصدي را پس از تشخيص خبرگان كه اين آقايان اين صفات را دارند اگر آقايان ديگر هم اين صفات را دارند خبرگان طبعاً آنها را هم قرار داده‏اند و اگر اين صفات را كم دارند و يا در حد نصاب ندارند طبعاً در عين اين‏كه فتوايش را مي‏دهد مقام تصدي را ندارد يعني نمي‏تواند داشته باشد به دليل اين‏كه شرطش را ندارد بنابراين بقيه افراد ممنوع نيستند و حصر نيست و رابطه اين شوراي رهبري با بقيه فقها يك رابطه انحصاري نيست كه وقتي اينها آمدند آنها هيچ، آنها اگر شرايط را داشتند مي‏توانند جزو شورا بيايند و اگر شرايط را نداشته باشند طبعاً نمي‏توانند اين تصدي راداشته باشند يا اين‏كه مقام فتوا و فقاهت را دارد بعد مي‏رسيم به مسأله تضادي كه بين دو نوع حكومت مطرح بود كه اينجا اشاره شده است تضاد بين حكومت شرعي و حكومت فرعي كه از علل تأسيس اين اصل هست، اين به اين منظور است كه چون در گذشته حكومت ولو به نام اسلام زندگي مي‏كردند پاي‏بند به اسلام و مقررات اسلامي نبودند و برحسب ضوابط اسلامي مورد حتي امضاي حكام شرعي هم نبودند، بنابراين حكومت عرفي از ايشان تعبير مي‏شده و حكام شرعي برحسب همين نظامي كه اشاره شد حكومت شرعي داشتند و در بسياري موارد هم تضاد پيدا مي‏كردند اما در اين نظامي كه الان مطرح است كه دولت اسلامي است و در رأس قواي متعددي كه هر كدام كار خودشان را انجام مي‏دهند و يك مقام به عنوان رهبر يا شورايي به عنوان رهبري حاكم است و از وظايفش نظارت بر حسن جريان امور است، و از وظايفش مراقبت از اوضاع نسبت به امور قضايي و نسبت به رئيس جمهور است اين ديگر طبيعي است كه يك حكومت بيشتر نيست و آن حكومت شرعي و عرفي است، پس رفع تضادي كه قبلًا وجود داشته است و از اين به بعد با اين سيستم حكومتي هيچ‏گونه تضادي وجود ندارد وقتي حتي يك مأمور ساده راهنمايي در خيابان به انسان تكليفي معين بكند كه بايد اينجا توقف بكني يا سرعت بيشتر از اين نبايد باشد اين اگر دقت بكنيم اين برگشتش به حكم الهي است يعني مسؤول اين راهنما مسؤول در مسؤول، حاكم فوق كه اين نظام را تصويب كرده و امضاء كرده وجوب اطاعت پيدا مي‏كند و دوتا حكومت ديگر پيدا نمي‏كند و يك حكومت واحد است، پس حكومت شرعي و عرفي به دوگانگي هم پايان مي‏دهد، جمله ديگر اين‏كه آقايان اصرار مي‏كردند كه چون وظايف روشن نيست ما نمي‏توانيم تصميم بگيريم نسبت به اين اصل، جناب آقاي حجتي مي‏فرمودند و آقاي مراغه‏اي البته همان جوابي كه آقاي بهشتي فرمودند روشن است كه وقتي شما اينجا مي‏فرماييد كه رهبري يا شوراي رهبري مسؤوليت‏هايي كه در اصول آينده به عهده مي‏گيرد قبول مي‏كند وقتي رأي مي‏دهيد يعني آن‏چه كه در آينده خود شما رأي خواهيد داد و هرچه به نظرتان صحيح نيست رأي نخواهد داد، ثانياً اصول در دست بوده و مطرح شده و اگر نظر مباركتان باشد مخصوصاً وظايف درجه مشترك كه صبح مطرح شده و حضور ذهن داريد كه مسلمات چقدر بوده.
طاهري اصفهاني- آقا من نمي‏دانم من اين‏طور استنباط كردم يا همه آقايان، مثل اين‏كه جناب‏عالي فرموديد كه اگر در يك شخص موضوع الفقيه است، با يك صفات اگر اين در يك شخص بود مي‏شود رهبر، اگر اين صفات در يك شخص نبود و يك مقدارش بود و يك مقدارش در شخص ديگري بود اينجا مي‏شود شوراي رهبري، اين صد درصد غلط است. (بني صدر- غلط اندر غلط) براي اين‏كه اگر بعضي صفات نباشد اصلًا اين رهبر نيست و فقيه جامع الشرايط
                        مشروح مذاكرات قانون اساسى‏جلسه‏50-32، ص: 1071
نيست. (يزدي- مسأله حد نصاب مطرح است.) مسأله شوراي رهبري در جايي مطرح مي‏شود كه دو نفر، سه نفر عنوان فقاهت و عنوان صفات هرچه گفتيد اگر شجاعت هم گفتيد شجاعت، آگاه به مسائل روز، «حافظ الدين و مطيعاً لامرمولا»، حوادث واقعه شناس و تمام اينها در او جمع است و امتياز احدي را بر ديگري نمي‏تواند اين مجلس خبرگان بدهد، اينجاست كه قهراً براي اين‏كه تبعيضي نشود شورا مطرح است.
يزدي- يك صورتش همين است، ولي هيچ وقت منظور اين نيست كه اگر يكي از آنها عدالت ندارد يا فقاهت ندارد و يا آگاهي به زمان ندارد به شورا بيايد اين ادعا را كسي نمي‏كند ولي اين ادعا مي‏شود كه اگر چند نفر فقيه هستند همه فقاهت دارند و عدالت دارند و ترك هوي دارند و آگاهي دارند حتي به فرموده شما مديريت و مديريت و ديگر شرايط ذكر شده را دارند ولي در حد نصاب لازم نيست يعني عملًا نشان داده شده كه تنهايي نمي‏توانند درست آن‏چه كه لازم هست هم در تشخيص و هم در عمل نمي‏توانند ولي در كنار هم كه قرار مي‏گيرند امت را به خوبي مي‏توانند جلو ببرند در اينجا است كه مي‏گوييم همكاري بكنند در كار، ولي اگر يك فردشان در همين شورا ...
نايب رئيس- آقاي يزدي اگر اين را با يك تعبير ديگر بگوييد كه تجمعشان اقوي مي‏كند مديريت را، بهتر است.
يزدي- ولي اگر يكي از آنها حد كافي دارد در واقع شورا مفهومي‏ندارد، اگر يك فرد در فقها داراي تمام صفات لازم هست و مي‏تواند به خوبي امت را اداره بكند بقيه مشاورين رسمي نمي‏توانند باشند و او است كه رهبر است. پس منظور نداشتن شرايط نه فقدان ...
بني صدر- آقاي يزدي از چهار تا سؤال بنده شما يكيش را جواب داديد و در همان جوابي هم كه داديد يك تناقض جديدي درست كرديد، شما مي‏گوييد كه ولايت را ملت مي‏دهد. (يزدي- خير) مي‏گوييد صرف فقاهت ولايت نمي‏آورد يا اگر هم بياورد چون ما نمي‏توانيم بي‏نظمي تحمل كنيم مردم مي‏آيند مي‏گويند اينها را اين چند نفر اعمال مي‏كنند آيا شما اين را مي‏فرماييد؟
يزدي- خير بنده عرض مي‏كنم كه براي انتخاب يك طبيب، طبابت ملاك اصلي است ولي شناخت مردم از طريق عقلايي است كه سبب مي‏شود كه اين طبيب را مسؤوليت برايش مي‏دهيم، مي‏گوييم كه فقاهت ملاك جعل ولايت است بدون فقاهت و عدالت، ولي نيست و اين جمع مال خداست.
بني صدر- فهميدم مسأله اقليت و اكثريت طرح مي‏شود و اين را شما بايد حل كنيد و آن اين است كسي كه شما مراجعه مي‏كنيد به اين طبيب تشخيص با شماست، تشخيص اين‏كه طبيب درد شما كيست، با شماست، اما نمي‏توانيد منع بكنيد كه ايشان را صالح نمي‏دانم و آن يكي طبيب را صالح مي‏دانم اين را چه جوري مي‏خواهيد حل بكنيد؟
نايب رئيس- كيفيت اين نوع بحث‏ها مجلس ما را بر هم مي‏زند عرض كنم كه در مورد اين اصل موافق و مخالف صحبت كردند، آقاي مدني فرمايشي داريد؟
مدني- عرض كنم اين جمله «دوگانگي و يا حكومت شرعي و عرفي پايان مي‏دهد» معنايش اين است كه باز حكومت عرفي است و دوگانگي، در صورتي كه نه، قبل از حكومت شرعي، حكومت عرفي يعني چه؟ بايد اين جور نوشته شود كه «و به حكومت‏هاي خودكامه‏
                        مشروح مذاكرات قانون اساسى‏جلسه‏50-32، ص: 1072
پايان دهد».
نايب رئيس- متشكرم، اين صبح هم مطرح شد و قرار شد كه بگوييم يكي مي‏كنيم به نظرم مي‏رسد كه عده‏اي از دوستان اين اصل را داراي صراحت كافي براي رأي‏گيري نمي‏يابند و چنين ترجيح مي‏دهند كه ساير اصول مربوط به اين اصل لااقل در جلسه مشترك گروه‏ها مشخص بشود و حدود مشخص داشته باشد تا اينها را بلكه بتوانيم كه شايد 5، 6 اصل بيشتر نباشد، ما اينها را مي‏توانيم يكجا تمام كنيم و بياوريم به مجلس بنابراين اميدوارم فردا ساعت 8 تا ساعت 12 ما اين توفيق را داشته باشيم كه اين چند اصل را كه رويش خيلي هم بحث شده تنظيم كنيم و سامان نهايي بدهيم و فردا عصر اين اصول را يكجا به مجلس بياوريم تا ابهامات اين‏گونه، مانع تصميم دوستان نشود و تزلزلي براي دوستان به وجود نياورد فقط اين را عرض كنم كه براي اين‏كه جلسات صبح ما بتواند كار خودش را كامل انجام بدهد انتظار مي‏رود كه در ساعت 8 همه دوستان حضور داشته باشند.
6- پايان جلسه‏
نايب رئيس- جلسه را خاتمه مي‏دهيم جلسه بعدي ما فردا بعدازظهر خواهد بود.
 (جلسه ساعت هفده و چهل و پنج دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 1073
                        جلسه چهلم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده و ده دقيقه روز هفدهم مهرماه 1358 هجري شمسي برابر با هفدهم ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت جلسه و بيانات آقاي دكتر بهشتي در مورد وقايع ناگوار غرب كشور
2- ادامه بحث و تصويب اصل 3/ 76 (اصل يكصد و چهارم)
3- طرح و تصويب اصل 1/ 77 (اصل نود و سوم)
4- طرح و تصويب اصل 84 (اصل يكصد و هفتم)
5- طرح و تصويب اصل 85 (اصل يكصد و هشتم)
6- پايان جلسه‏
دبيرخانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 1075
1- اعلام رسميت جلسه و بيانات آقاي دكتر بهشتي در مورد وقايع ناگوار غرب كشور
نايب رئيس- بسم الله الرحمن الرحيم. جلسه رسمي است. حوادث بسيار تلخ و اخبار ناگوار ناحيه غرب‏كشور مايه تأسف و تأثر عموم ملت مسلمان است، ملت مبارز ما براي برداشتن گامي ديگر در راه برقراري جمهوري اسلامي گرد هم آمده و آرزوي همه ما اين است كه با سرعت هرچه بيشتر به سوي پايان دادن به تصويب اصول قانون اساسي پيش برويم و به جلو گام برداريم و همچنين با همت و جهاد و تلاش همه مسلمانان متعهد زودتر به اين نابساماني‏هايي كه اين حوادث تلخ و ناگوار را به بار آورده و مي‏آورده و مي‏آورد پايان بدهيم.
ملت ما، روحانيت ما، قيام‏كنندگان اسلامي جامعه ما از هرگونه برادركشي در هر گوشه كشور و در هر گوشه دنيا بيزار هستند. پيام ما به مردم عزيز كردستان و خواهران و برادران عزيز آن سامان و كليه نواحي غرب كشور اين است كه بكوشند از پيش‏آمدهاي تلخ و اين قبيل چيزها با كوشش و همت جلوگيري كنند. چند روز قبل بود كه حادثه‏اي در خرمشهر و در قسمت ديگر از غرب كشور ما باز مايه تأسف شد كه به آن حوادث تلخ هم پايان داده شد و به ياري و همت مردان مبارز فيصله پذيرفت و به طوري كه دوستان صبح مكرر فرمودند كه چرا چنين توطئه‏هايي در گوشه و كنار كشور رخ مي‏دهد در چنين وضعي ما همه وظيفه داريم به مردمي كه ناآگاهانه كارهايي برخلاف مصلحت انقلابي ما انجام مي‏دهند هشدار بدهيم به مردمي كه ناآگاهانه كارهايي برخلاف مصلحت انقلابي ما انجام مي‏دهند هشدار بدهيم و چه بسا از همين اشخاص ناآگاه اعمالي سر مي‏زند كه به كشت و كشتار در يك گوشه مملكت منجر مي‏گردد. از خداوند متعال موفقيت و انجام وظيفه همه مسلمانان متعهد را آرزومندم.
2- ادامه بحث و تصويب اصل 3/ 76 (اصل يكصد و چهارم)
نايب رئيس- كارمان را آغاز مي‏كنيم و اصل 3/ 76 مطرح است كه درباره شوراهاي مختلف مملكت بحث مي‏كند و فلسفه آن برقراري قسط اسلامي است اين اصل در اينجا دو بار مطرح شده و پس از بحث و مذاكره مفصل رأي كافي نياورد به دليل آن‏كه مطابق حد نصاب نبود اكنون يك بار اين اصل را مي‏خوانم:
اصل 3/ 76- به منظور تأمين قسط اسلامي و همكاري در تهيه برنامه‏ها و ايجاد هماهنگي در پيشرفت امور در واحدهاي توليدي، صنعتي و كشاورزي شوراهايي مركب از نمايندگان كارگران، دهقانان و ديگر كاركنان و مديران و در واحدهاي آموزشي، اداري، خدماتي تشكيل شوراها و حدود وظايف و اختيارات آنها را قانون معين مي‏كند.
نايب رئيس- مثل اين‏كه پس از «چگونگي تشكيل» كلمه «اين» افتاده است بايد نوشته شود
                        مشروح مذاكرات قانون اساسى‏جلسه‏50-32، ص: 1076
 «چگونگي تشكيل اين شوراها .... الخ». در مورد اين اصل مخالف و موافق صحبت كرده‏اند و سؤال‏كننده‏ها هم جواب كافي شنيده‏ايد مثل آن‏كه ديگر جاي بحث باقي نمانده است آقاي سبحاني بفرماييد.
سبحاني- يك غلط عبارتي اينجا هست و آن اين است كه بعد از كلمه «توليدي» دو نقطه (:) بايد گذارده شود.
نايب رئيس- صحيح است. آقاي مكارم بفرماييد.
مكارم شيرازي- اصناف هم به ما نامه‏اي نوشته‏اند و سؤال كرده‏اند كه ما جزو كدام دسته هستيم.
نايب رئيس- اگر دوستان صلاح بدانند يا سابقه‏اي كه در بحث در موضوع صنفي داريم يك كلمه «صنفي» اينجا بعد از كلمه «خدماتي» اضافه شود كه ديگر جاي بحث نباشد. آقاي نوربخش بفرماييد.
نوربخش- درباره اين سنديكاها بايد بگوييم شوراهايي مركب از كارگران و امثال آنها باشند كه با سنديكاها اشتباه نشود چون شما سنديكاها را نمي‏شناسيد. به اين معني كه اگر يك عده‏اي در كارخانه‏اي جمع شوند. معلوم نيست كه چه عده‏اي از آنان جزو سنديكا و چه عده‏اي جزو اعضاي شورا هستند مثل صنف مهندس كه با شوراي مهندسين فرق دارد.
نايب رئيس- اين موضوع با اين نام سابقه دارد زيرا كه ما واحد صنفي داريم. آقاي يزدي بفرماييد.
يزدي- در هر صورت مقسم واحدها است، واحدهاي توليدي و امثال آنها است اين كلمه «صنفي» در اينجا يك مفهوم وسيع‏تري دارد كه مورد بحث ما است زيرا يك صنف را نمي‏توان يك واحد گفت بالاخره بايد بگويم كه اتحاديه صنفي نمي‏تواند از مقسم واحدها باشد.
دكتر آيت- ما در پيش‏نويس كلمه غير توليدي نگذاشته بوديم.
نايب رئيس- قبلًا چنين چيزي داشتيم، خوب است از واحدهاي صنفي كه بتواند در اين شوراها باشند و شركت داشته باشند نامي برده باشيم يعني اين چيزي كه ما از شورا داريم به طور كلي عبارت از واحد صنف يك طبقه است واحد كاري داريم و مقصود اين است كه شامل اين بشود و اين هم سابقه نداشته باشد و خوب است از واحدهاي صنفي كه مي‏تواند داراي شورا هم باشد ياد كنيم ضرري هم به جايي نمي‏زند.
يزدي- كلمه «صنفي» مفهوم وسيع‏تري دارد و درباره اين كلمه بحث‏هاي زيادي هم شده است و اضافه كردن اين كلمه مسأله‏اي ايجاد نمي‏كند زيرا ما مي‏خواهيم ايجاد شوراها شامل اصناف هم بشود.
نوربخش- وقتي كه ما كلمه صنفي را اضافه كنيم ممكن است ايجاد اشكال كند فرض كنيد اگر بگويند شوراي نانوايان بايد تشكيل شود خيال مي‏كنند كه بايد صاحبان نانوايي‏ها بنشينند و شورا تشكيل بدهند و اگر اين كلمه صنف را اضافه كنيم ممكن است يك قدرت جديدي در مقابل شوراها ايجاد شود به نظر من اگر ممكن باشد اين موضوع صنفي را در يك اصل ديگر بگنجانيد بهتر است.
موسوي تبريزي- به نظر من صلاح نيست كه كلمه صنفي را اينجا اضافه كنيم زيرا ممكن است فردا مديران اين صنف يا مديران كارخانه‏ها يك شورايي بين خودشان تشكيل بدهند كه اين شورا در مقابل آن ديگر قرار بگيرد.
                        مشروح مذاكرات قانون اساسى‏جلسه‏50-32، ص: 1077
نايب رئيس- آن با اين فرق مي‏كند فقط چيزي كه فرق نمي‏كند مال آن كساني است كه در دكان‏ها و فروشگاه‏هاي بزرگ هستند كه عده‏اي در آن كار مي‏كنند و چيزي كه فرق نمي‏كند همان قشرهاي بزرگ است، كه آن وقت مجبوريد يا شامل خدماتش بكنيد يا اينكه بگوييد آن‏هم يك واحد صنفي باشد.
موسوي تبريزي- اگر كلمه صنفي را اضافه كنيم ممكن است فردا مديران كارخانه‏ها يا هر صنفي يك شورايي بين خودشان قرار بدهند آن وقت يك تضادي بين مديران اصناف و كارگران عضو شورا ايجاد شود.
نايب رئيس- اين شبيه همان اتحاديه‏ها و سنديكاها است.
موسوي تبريزي- چطور است كه اصلًا كلمه صنف را برداريم؟
نايب رئيس- بااين توضيحات كه داده شد بهتر است كه كلمه صنفي را اضافه نكنيم و به همان عبارت «مانند اينها» اكتفا كنيم، بنابراين يكبار ديگر اصل را براي اخذ رأي مي‏خوانم:
اصل 3/ 76 (اصل يكصد و چهارم)- به منظور تأمين قسط اسلامي و همكاري در تهيه برنامه‏ها و ايجاد هماهنگي در پيشرفت امور در واحدهاي توليدي، صنعتي و كشاورزي شوراهايي مركب از نمايندگان كارگران، دهقانان و ديگر كاركنان و مديران و در واحدهاي آموزشي، اداري، خدماتي و مانند اينها شوراهايي مركب از نمايندگان اعضاي اين واحدها تشكيل مي‏شود. چگونگي تشكيل اين شوراها، حدود وظايف و اختيارات آنها را قانون معين مي‏كند.
 (اخذ رأي و شمارش آراء به عمل آمد و نتيجه به شرح زير اعلام شد)
نايب رئيس- عده حاضر در جلسه شصت و سه نفر، تعداد كل آراء شصت و چهار رأي، يك رأي به قيد قرعه خارج شد، آراء موافق شصت و يك رأي، آراء مخالف هيچ، آراء ممتنع دو رأي بنابراين اصل 3/ 76 تصويب شد. تكبير (حضار سه مرتبه تكبير گفتند).
3- طرح و تصويب اصل 1/ 77 (اصل نود و سوم)
نايب رئيس- اصل 1/ 77 را مي‏خوانم:
اصل 1/ 77- مجلس شوراي ملي بدون وجود شوراي نگهبان قانوني نيست.
نايب رئيس- لازم مي‏دانم اين نكته را تذكر بدهم كه يك نفر در يك جلسه سخنراني سؤال كرده بود كه چرا شوراهاي كارگري مخالفت شده و حتي گفته چرا در مجلس خبرگان فلاني مخالفت كرده است نمي‏دانم اخبار مربوط به اينجا با اين‏كه مستقيماً هم پخش مي‏شود چگونه پخش مي‏شود كه مطابق با آن‏چه اينجا مي‏گذرد نيست. اخبار اينجا منتشر مي‏شود تا همه بتوانند در جريان واقعيات اينجا قرار بگيرند حالا كه اينجا اين اصل تصويب شد به اين برادر سؤال‏كننده و همه مي‏گوييم كه خير، اين اصل تصويب شد آن هم با شصت و يك رأي از شصت و سه نفر عده حاضر در جلسه و خود من هم عرض كردم كه يك مقدار نقش اجرايي هم به شوراها بدهيم موافقم و موافق بوده‏ام و اميدوارم كه ملت عزيز ما در بررسي اخبار مربوط به اين مجلس دقيق باشند ان شاء الله. ما در گذشته باز اصلي داشتيم كه مربوط به شوراها بود و بر مي‏گرديم به شوراي نگهبان كه يك مكمل كم داشته كه اينجا اضافه شد در اصول مربوط به شوراي نگهبان اصل 77 درباره خود شوراي نگهبان است و هدف از ايجاد آن و اعضاي آن است اصل 77 اين است:
                        مشروح مذاكرات قانون اساسى‏جلسه‏50-32، ص: 1078
اصل 77- به منظور پاسداري از احكام اسلام و قانون اساسي از نظر عدم مغايرت مصوبات مجلس شوراي ملي با آنها شورايي به نام شوراي نگهبان با تركيب زير تشكيل مي‏شود:
1- شش نفر از فقهاي عادل و آگاه به مقتضيات زمان و مسائل روز، انتخاب اين عده با رهبر يا شوراي رهبري است.
2- شش نفر حقوق‏دان در رشته‏هاي مختلف حقوقي از ميان حقوق‏دانان مسلماني كه به وسيله شوراي‏عالي قضايي و مجلس شوراي ملي معرفي مي‏شوند و يا به رأي مجلس انتخاب مي‏گردند.
نايب رئيس- به دنبال آن يك اصلي لازم بود كه نشان بدهد مجلس شوراي ملي و شوراي نگهبان بايد با هم باشند تا قوه قانون‏گذاري كاملي باشد. اصل مربوط به اين قسمت تحت عنوان اصل 1/ 77 است كه بعدها تنظيم و داخل رديف مي‏شود، اصل 1/ 77 به اين صورت تهيه شده است:
اصل 1/ 77- مجلس شوراي ملي بدون وجود شوراي نگهبان قانوني نيست.
نايب رئيس- بايد شوراي نگهبان حتماً باشد كه بتواند تشخيص انطباق و عدم انطباق مصوبات آن را با قانون اساسي و موازين اسلامي بدهد آيا در اين زمينه نظري است؟ آقاي رباني شما مخالفيد يا موافق؟ (رباني املشي- من موافقم) آقاي سبحاني بفرماييد.
سبحاني- عرض شود اگر ما بگوييم مجلس شوراي ملي بدون شوراي نگهبان قانوني نيست چگونه مجلس كه خودش قانوني نيست شش نفر را براي شوراي نگهبان انتخاب مي‏كند؟ يك مقامي كه قانوني نسبي باشد، يك مرتبه مي‏گوييم نسبت به انتخاب آنها و بار ديگر مي‏گوييم نسبت به مصوبات قانوني آنها، درباره قسمت اول اشكالي ندارد ولي درباره مصوبات بي‏اعتبار است اگر اين تعبير عوض شود و عبارت مفهوم را برساند بهتر است.
نايب رئيس- آقاي رباني شيرازي مي‏گويند كه نخستين مجلس شوراي ملي كه مي‏خواهد نخستين شش نفر حقوق‏دان را انتخاب بكند اين مجلس بايد قانوني باشد.
رباني شيرازي- آن هم جزو مصوبات است، مثل خود مجلس شوراي ملي كه در آغاز كارش اعتبارنامه‏ها را تصويب مي‏كند.
نايب رئيس- آن با اين فرق مي‏كند و همان معني را مي‏دهد. (رباني شيرازي- بنده يك پيشنهاد خدمتتان فرستادم.) پيشنهاد شما هنوز نرسيده است.
هاشمي‏نژاد- قدرت قوه مقننه بدون اين مطلب ناقص است بنابراين، اين نمي‏تواند قانون‏گذاري كند حالا مشابه آن يك چيزي اضافه بكنيد.
نايب رئيس- اگر بخواهيد كه همه نكاتي را كه شما مي‏خواستيد داشته باشد به استثناي يك «اما» مي‏ماند كه قبل از تشكيل اضافه شود. اگر نخستين شوراي نگهبان برود اين در خود اصل 77 آمده در اين‏كه بايد آن‏چه در مجلس شوراي ملي تصويب مي‏شود به آنجا برود آمده است. آقايان اين اصل را ما به يك منظور كامل‏تري اضافه كرديم كه اگر آن ترتيب مصوبات نوشته شود مسأله را تمام نمي‏كند، بنابراين اگر با احتمال يك در هزار اين پيش‏بيني شده و الا
                        مشروح مذاكرات قانون اساسى‏جلسه‏50-32، ص: 1079
مسأله‏اي نيست شوراي نگهبان در اولين مرحله تشكيل خواهد شد اين قسمت به خصوص را يعني آن اصل 77 اصل مطلب را كه دارد اين نكته را خواستيد بگوييد كه مجلس شوراي ملي بدون آن اصولًا قانونيت ندارد اين را بنويسيم پس از تشكيل اولين شوراي نگهبان و ديگر از آن بعد مجلس شوراي ملي بدون شوراي نگهبان قانونيت ندارد، نشان مي‏دهد كه عرض من مورد توجه قرار نگرفت ما در اصل 77 اين تضمين را داريم كه به طور كلي مصوبات مجلس بايد به شوراي نگهبان فرستاده بشود آقاي مرادزهي.
مرادزهي- توضيح بدهيد كساني كه اين را تنظيم كرده‏اند مرادشان چيست چون مي‏بينيم كلمه منظور مفهومي ندارد.
نايب رئيس- بسيار خوب آقاي طاهري خرم‏آبادي بفرماييد.
طاهري خرم آبايد- بنده خواستم دو مطلب را تذكر بدهم يكي اين‏كه پيشنهادي دادم بياورند خدمتتان كه خواهشمندم پيشنهاد من را بخوانيد. مطلب ديگر اين است كه مجلس شوراي نگهبان قانوني نيست و ديگر اين‏كه تصريح شود قوانين مجلس شوراي ملي بدون تصويب شوراي نگهبان قانونيت ندارد و فقط يك مشكل مي‏ماند كه مردم بدانند كه امضاي فقيه هم پاي قانون است.
نايب رئيس- بسيار خوب آقاي طاهري اصفهاني بفرماييد.
طاهري اصفهاني- من تا آنجا كه يادم هست موقعي كه اين اصل آمد و رويش بحث شد اين غير از آن اصل 77 است «در غير اين صورت» يك قدري توي ذهن مي‏زد اين «در غير اين صورت» آيا مقصود اين است كه با موازين شرعي تطبيق مي‏كند يا خير و خوب است كه در ذيل آن قيد شود «در صورتي كه مغايرت با موازين شرعي نداشته باشد» مراد اين است كه شوراي نگهبان بعد از ده روز اگر نتواند تصويب بكنند و دوباره برگردانند به مجلس شوراي ملي يا بعد از بيست روزي كه تمديد شد به خاطر اين كشمكش‏ها مجبور شويم اين را اضافه بفرماييد.
نايب رئيس- بسيار خوب، اشكالي ندارد آقاي كياوش بفرماييد.
كياوش- همان‏طوري كه آقاي طاهري فرمودند اين اصل بايد طوري تصحيح شود كه اين اشكال‏ها و بحث‏ها را از بين ببرد زيرا در غير اين صورت آيا قانون مصوبه مجلس قابل اجرا است و بايد دراصل 78 تصريح شود كه «در غير اين صورت مصوبه مجلس شوراي ملي با تصويب شوراي نگهبان قابل اجرا است» يا اين‏كه جمله‏اي اضافه شود كه «هرگاه قانوني در شوراي نگهبان تصويب نشد جنبه قانوني ندارد» زيرا اين دردي را دوا نمي‏كند و ايجاد ابهام يا ابهام مي‏كند.
نايب رئيس- عده‏اي از آقايان خواستند همين‏طور سخن بگويند و عده‏اي هم اسم نوشته‏اند اجازه بدهيد بنده يك توضيحي را كه هم در اداره جلسه و هم در استفاده از وقت مؤثر است بدهم، راجع به اين اصل دو نقطه نظر اينجا مطرح شد يكي آن‏كه آقاي طاهري و آقاي كياوش و بعضي از دوستان ديگر گفتند، يك نقطه نظر ديگر اين‏كه به اعتبار اين‏كه چون در اصل 77 مي‏گويد «مصوبات مجلس شوراي ملي بايد براي اظهار نظر به شوراي نگهبان فرستاده شود و اگر تا ده روز رد نكردند آن وقت قانونيت پيدا مي‏كند» اين حالتي را كه عواملي باشد كه اگر قدرت و يا عواملي مانع ايجاد شوراي نگهبان شدند اصل 77 سالبه به انتفاء موضوع نشود.
اين نقطه نظر دوم كه در ذهن من يا بعضي از دوستان بود آن بود كه منشأ تهيه اين‏
                        مشروح مذاكرات قانون اساسى‏جلسه‏50-32، ص: 1080
اصل بود كه به اين صورت در بيايد نه اين‏كه بعضي چيزهايي را كه آقايان فرمودند و در اين باره مفصل بحث شد و به هر حال اين بحث آقايان به اصل 77 بر مي‏گردد كه فعلًا نمي‏توانيم آن را مطرح كنيم.
اگر دوستان تأييد مي‏كنند كه آن نقطه نظري كه منشأ توجه به تنظيم اين اصل بوده است، نقطه نظر دوم است و ضمناً من نمي‏خواهم عرض كنم كه بعضي از دوستان اين نقطه نظر را نداشته باشند و آن‏چه كه منشأ تغيير اين اصل است و آقاي كياوش هم مي‏فرمايند كه اين اصل با آن نقطه نظر دردي را دوا نمي‏كند بنابراين اجازه بدهيد اين اصل را با نقطه نظر مربوط به خودش مطرح كنيم نه در رابطه با نقطه نظر ديگري كه مربوط به اصل 77 است اجازه بدهيد چندتا طرح از طرف دوستان نوشته شده است. آقاي مكارم بفرماييد.
مكارم شيرازي- وقتي كه اين اصل مطرح شد و درباره‏اش بحث زيادي شد صحبت اين شد كه چند فراز را طرح كردند و وقتي كه فراز اول را طرح كردند مجلس شوراي ملي را تعطيل كردند و بنا شد
نايب رئيس- بله، متشكرم اجازه بدهيد دوستان چند طرح نوشته‏اند كه آن عبارات براي اصلاح همين اصل است و مثل اين‏كه اين اصلاح اين مشكل را هم حل مي‏كند آقاي مدني نوشته‏اند «مجلس شوراي ملي پس از تصويب اعتبارنامه اعضاء اولين كارش تصويب شوراي نگهبان است به طوري كه مصوبات ديگرش بدون شوراي نگهبان اعتبار ندارد». يك تعبير ديگر از يكي ديگر از دوستان است: «مجلس شوراي ملي قبل از تشكيل شوراي نگهبان حق قانون‏گذاري ندارد» تعبير ديگري مشابه همين است «مجلس شوراي ملي قانوني مي‏شود و حق قانون‏گذاري دارد» است «قانوني مي‏شود» را بايد حذفش كنيم «موقعي حق قانون‏گذاري دارد كه شوراي نگهبان تشكيل شده باشد». تعبير ديگر «مجلس شوراي ملي پس از انتخاب شوراي نگهبان براي انجام وظايف خود رسميت مي‏يابد و بدون آن قانونيت ندارد».
سبحاني- نام پيشنهاددهنده را هم ذكر كنيد.
نايب رئيس- آقاي سبحاني بنا است بدون ذكر نام بخوانم «مجلس شوراي ملي بدون تشكيل شوراي نگهبان حق قانون‏گذاري ندارد» كه اينها همه‏اش از همين قبيل است.
مكارم شيرازي- آقا بنده پيشنهاد فرستادم خواهشمندم پيشنهادها را قرائت بفرماييد.
نايب رئيس- بله، پيشنهادتان را بفرستيد عرض مي‏شود يك تعبير ديگر اينجا هست «مجلس شوراي ملي بدون شوراي نگهبان قانوني نيست» همين عبارت را حفظ كنيد ذيلش بنويسيم «مفاد اين اصل مانع انتخاب اعضاي شوراي نگهبان از طرف مجلس شوراي ملي نيست».
مكارم شيرازي- مراجع به انتخاب شش نفر شوراي نگهبان بنده پيشنهاد دادم كه آنها از اين حكم مستثني باشند بنده گمان مي‏كنم ...
نايب رئيس- بله، اين‏طور مي‏شود، مفاد اين اصل مانع انتخاب شش نفر حقوق‏دان از آن عده‏اي كه مجلس شوراي ملي براي شوراي نگهبان انتخاب مي‏كند نيست. اگر احساس مي‏فرماييد كه بيشتر بايد روي اين بحث بشود خوب بشود ولي به نظر بنده اين را همين‏طور تمامش كنيم. آقاي صافي بفرماييد.
                        مشروح مذاكرات قانون اساسى‏جلسه‏50-32، ص: 1081
صافي- اعضاي شوراي نگهبان را چكار كنيم؟
نايب رئيس- آن بحث ديگري است و گذشته است.
رشيديان- من اين قسمت را نفهميدم خواهش مي‏كنم توضيح بدهيد.
نايب رئيس- عنايت بفرماييد توضيح مي‏دهم «مجلس شوراي ملي بدون شوراي تشكيل نمي‏شود مگر با انتخاب شش نفر حقوق‏دان از طرف شوراي نگهبان». بنده گمان مي‏كنم وقتي بنويسيم انتخاب شش نفر حقوق‏دان مستثني است ديگر مسأله عام را گفته‏ايم و مخصصش هم همراه آن آمده است و اشكالي هم ندارد. توجه كنيد «انتخاب شش نفر حقوق‏دان اعضاي شوراي نگهبان از طرف مجلس شوراي ملي از اين حكم مستثني است» فكر مي‏كنم منظور همه را تأمين مي‏كند.
رشيديان- جز شوراي‏عالي قضائي كه آن شوراي‏عالي حق انتخاب كردن را دارد.
نايب رئيس- بله، فرمايش شما صحيح است آقاي رباني بفرماييد.
رباني- اگر شش نفر حقوق‏دان آمدند ولي شش نفر فقيه نيامدند چه مي‏شود؟
نايب رئيس- باز آن نقص دارد و يك تعبيري خيلي خلاصه‏تر آمده است «مگر درانتخاب شش نفر حقوق‏دان اعضاي شوراي نگهبان» اين خيلي خوب است و همين را با اجازه دوستان به رأي مي‏گذاريم.
عنايت بفرماييد «مجلس شوراي ملي بدون وجود شوراي شوراي نگهبان قانوني نيست مگر در انتخاب شش نفر حقوق‏دان اعضاي شوراي نگهبان» چون اولين شوراي نگهبان كه هنوز تشكيل نشده است وقتي مجلس تشكيل شد ما در اصل 77 داريم كه «شش نفر حقوق‏دان شوراي نگهبان را مجلس شوراي ملي بايد انتخاب بكند» يعني معرفي مي‏كند و اينها انتخاب مي‏كنند.
منتظري- آن وقت اعتبارنامه‏ها را خراب مي‏كند.
نايب رئيس- آن بحث ديگري است و اين مربوط به شوراي نگهبان است، آقاي رشيديان.
رشيديان- مگر آن‏كه شش نفر از طرف شوراي رهبري تعيين شده باشند ولي شش نفر ديگر از طرف مردم معرفي شده باشند.
نايب رئيس- آن يك مسأله ديگري است، توجه بفرماييد يعني شش نفر را كه انتخاب كرد چون كارش قانوني است تا آنها نيامده‏اند چون هنوز ... پس صدر اصل چه مي‏گويد؟
منتظري- همان‏طوري كه گفتم اعتبارنامه‏ها خراب مي‏شود يعني تا شوراي نگهبان تشكيل نشود نمي‏توانند اعتبارنامه‏ها را تصويب بكنند.
نايب رئيس- مثل اين‏كه بعضي آقايان من جمله آقاي رشيديان توجه نكردند، حالا يك مجلس غير قانوني چگونه مي‏تواند آن شش نفر حقوق‏دان را از ميان كساني كه شوراي‏عالي قضايي معرفي كرده است انتخاب بكند؟ آقاي خامنه‏اي.
خامنه‏اي- با اضافه كردن مصوبات، انتخاب آن شش نفر هم انتخاب قانوني نيست و مصوبات مجلس شوراي ملي قبل از تعيين فقهاي شوراي نگهبان قانوني نيست و اگر مصوبات را بگذاريم شامل انتخاب خود مجلس شوراي ملي هم مي‏شود.
نايب رئيس- بسيار خوب آن بحث ديگري است آقاي جوادي.
جوادي- احتياج ندارد كه فلان مطلب را به مجلس شوراي ملي ببريم ما اضافه‏
                        مشروح مذاكرات قانون اساسى‏جلسه‏50-32، ص: 1082
مي‏كنيم كه مجلس شوراي ملي بدون تأييد فقهاي نگهبان قانوني نيست و اين اصل را به همين نحو تصويب كند اين نه اشكالي ايجاد مي‏كند و آوردن كلمه استثناء مشكل را حل مي‏كند.
نايب رئيس- آن نكته ديگري است ما فعلًا مي‏خواهيم قانوني بودن مجلس اول را در رابطه با يك عملش يعني انتخاب شش نفر حقوق‏دان تعيين كنيم چون آن شش نفر ديگر كه اصلًا به مجلس كاري ندارند.
ما يك وظيفه‏اي به عهده مجلس گذاشته‏ايم و آن اين است كه «شش نفر حقوق‏دان را از ميان كساني كه شوراي‏عالي قضائي معرفي كند انتخاب كند» ما مي‏گوييم نخستين مجلس كه مي‏خواهد اين وظيفه را انجام بدهد فرضاً در اين اصل گفتيم قانوني نيست پس بايد بگوييم مگر در اين مورد كه مجلس شوراي ملي تعطيل باشد آقاي اوشانا بفرماييد.
بيت اوشانا- مجلس شوراي ملي به هيچ وجه تعطيل بردار نيست ما قبلًا به همين منظور تصويب كرده‏ايم و چطور مي‏شود كه غير قانوني باشد زيرا خود به خود اين اصل مغاير با اصلي است كه قبلًا آن را تصويب كرده‏ايم زيرا انتخاب شامل خودش هم مي‏شود و اين قانوني نيست بنابراين اشكالي پيش نمي‏آيد.
نايب رئيس- با اضافه كردن اين‏كه مجلس شوراي ملي نگهبان قانوني نيست تمام اشكالات از بين مي‏رود.
بيت اوشانا- اين را هم بنويسيد كه شوراي نگهبان بهيچ وجه تعطيل بردار نيست.
نايب رئيس- آن تعطيل معنايش اين است كه انتخابات را انجام ندهند و انتخابات به ثمر نرسد و قبل از پايان دوره وضع نمايندگان دوره قبل مشخص نشده باشد، آن ناظر بر اين است ولي اين عبارت ديگري است كه بگويند شوراي نگهبان به هيچ وجه تعطيل بردار نيست. اگر بخواهند بنويسند شوراي نگهبان به هيچ وجه تعطيل بردار نيست بايد اين را بيان كنند.
بيت اوشانا- پس در حقيقت تعطيل مي‏شود و شش نفر قاضي را به خاطر تعطيل بودن مجلس شوراي ملي انتخاب و معرفي نكردند.
نايب رئيس- اجازه بفرماييد بيانش اين است كه با تعطيل شدن شوراي نگهبان مجلس شوراي ملي هم نتواند قانون‏گذاري كند. اين در حقيقت نمي‏خواهند تعطيل كنند و اين معنايش اين است كه چون مجلس شوراي ملي تعطيل بردار نيست و چون شوراي نگهبان هم حتماً بايد باشد پس وظيفه دولت و ملت اين است كه هم مجلس شوراي ملي و هم شوراي نگهبان را انتخاب كند. (منتظري- بنويسيد مصوبات فقهاي شوراي نگهبان لازم الاجرا است.) آقاي دكتر غفوري تذكر جديدي است؟
گلزاده غفوري- من مي‏خواهم سه نكته را تذكر بدهم:
1. آيا به نظر دوستان جاي حقوقي شوراي نگهبان مكمل مجلس است يا منظور دو مجلس بودن است؟
2. با توجه به اين‏كه عده‏اي از اعضاي شوراي نگهبان را بايد شوراي‏عالي قضائي تعيين كند و اين طول مدت لازم دارد، آيا تصور اين شده است كه قانوني بودن مجلس مدتي طول مي‏كشد؟
                        مشروح مذاكرات قانون اساسى‏جلسه‏50-32، ص: 1083

.3
4. عبارت با اصلاحي كه شد نارسا و گنگ است.
نايب رئيس- بسيار خوب آقاي فاتحي بفرماييد.
فاتحي- مگر در انتخاب اعضاي شوراي نگهبان فقها و شوراي رهبري دخالت ندارد؟
نايب رئيس- آن مربوط به رهبر است ما مي‏خواهيم اين كاري را كه مربوط به اينها است بگوييم مگر اين‏كه مربوط به اينها نيست. آقاي منتظري فرمايشي داريد بفرماييد.
منتظري- همان‏طور كه آقاي طاهري فرمودند بايد بگويم كه ما دو جور احكام داريم يكي احكام قرآني و فقهي است كه از روايات استفاده شده و اين احكام به دست هر كس رسيد بايد عمل بكند و يكي ديگر احكامي است كه حكومتي است به اين معني كه حاكم در يك منطقه خاصي به واسطه تطبيق كليات بر مصاديق حكم مي‏كند. مثلًا در اسلام مي‏گويد «نظم امركم» بايد امورتان منظم باشد حالا تطبيق اين كلي بر مصاديق اين است كه يك وقتي مي‏آيند عده‏اي در مجلس مي‏نشينند و مي‏گويند براي اين‏كه امور منظم باشد مثلًا رانندگي اين‏طوري و وضع ترافيك شهر اين‏طوري باشد در مجلس يك قانوني براي ترافيك وضع مي‏كنند اين حكمي نيست كه جزو آيه قرآن با روايت باشد اما از كلياتي كه در اسلام بوده استفاده كرده‏اند و بعد در مجلس قانون‏گذاري حكم مي‏كنند كه لازمه رانندگي اين است و مردم بايد اين جور عمل كنند و هر كس هم كه تخلف كرد اين قدر جريمه مي‏شود.
اين يك حكم حكومتي است و اگر اين حكم از طرف حاكم شرع باشد حكومتش براي ما لازم الاتباع است و ما موظفيم كه عمل كنيم و اگر مستند به شرع نباشد در برابر وجدان ضمانت اجرايي ندارد يعني براي من شخصاً رعايتش لازم نيست بنابراين بسياري از قوانيني كه از مجلس شوراي ملي مي‏گذرد از اين سخن است كه قوانين حكومتي است مادام مجتهديني كه ما آنها را از طرف امام (ع) ولو به نحو عمومي كلي منصوب مي‏دانيم تا آنها تصويب نكنند و رويش صحه نگذارند و حكم به لزوم اجرا نكنند براي ما لازم الاجرا نيست بنابراين اگر بخواهيم شرعي باشد اين‏طور بگوييم مقررات مجلس شوراي ملي بدون تصويب فقهاي شوراي نگهبان قانوني و لازم الاجرا نيست در غير اين صورت براي ما ارزش قانوني شرعي ندارد و همه تلاش ما اين است كه اين تضادي كه بين حكومت فرعي و حكومت شرعي بوده است برداريم و قانوني را كه در مجلس تصويب مي‏شود هر كسي خودش عرفي و حكومت شرعي بوده است برداريم و قانوني را كه در مجلس تصويب مي‏شود هر كسي خودش را موظف بداند اجرا بكند اگر بنا باشد مجتهدين اين را تصويب نكنند اين لزوم اجرا ندارد بنابراين گرفتار همان تضاد مي‏شويم.
نايب رئيس- اجازه بفرماييد آقاي مرادزهي نظري داريد؟
مرادزهي- بله، تصويب نظام‏نامه را قيد كنيد.
رباني املشي- يك مخالف و يك موافق صحبت كردند ديگر بحث را تمام كنيد چون خيلي در اين باره تذكرات داده شد.
مشكيني- مسأله، مسأله ديگري است قانوني وضع شده براي مصوبات شوراي نگهبان.
نايب رئيس- اجازه بدهيد همان‏طور كه فرموديد مذاكره زياد شده و اين را به رأي بگذاريم و متن ديگري تهيه شد كه آن سكنه و نارسايي را كه آقاي دكتر غفوري فرمودند ندارد آن متن را مي‏خوانم: «مصوبات مجلس شوراي ملي بدون وجود شوراي نگهبان اعتبار قانوني ندارد مگر در تصويب اعتبارنامه نمايندگان و انتخابات شش نفر حقوق‏دان اعضاي شوراي نگهبان» پس آقاياني كه موافقند دستشان را بلند كنند تا همين را بعداً به رأي بگذاريم‏
                        مشروح مذاكرات قانون اساسى‏جلسه‏50-32، ص: 1084
 (عده زيادي دست بلند كردند) تصويب شد بسيار خوب، بنابراين من اين را يكبار ديگر براي رأي‏گيري مي‏خوانم. آقاي حيدري.
حيدري- عرض كنم مصوبات مجلس شوراي ملي با وجود شوراي نگهبان قابل اجرا مي‏باشد.
تهراني- اگر مصوبات را برداريد و همين كه گفتيم بگذاريد خوب مي‏شود.
نايب رئيس- اجازه بفرماييد دارد روشن مي‏شود گفتيم دو بحث است اين دو بحث را از هم جدا كنيم. يكي اين‏كه وقتي شوراي نگهبان هست، مصوبات مجلس بايد براي ده بيست روز به شوراي نگهبان فرستاده شده كه در اصل 77 آمده و آن بحث ديگري است. عنايت بفرماييد يك مسأله ديگري مطرح شده و آن اين‏كه اگر قرار بشود يكبار خداي نكرده تاريخ تكرار بشود و مسأله تشكيل شوراي نگهبان مثل مسأله فراز اول به بوته فراموشي سپرده بشود، آن وقت تكليف چه مي‏شود؟ در اين اصل مطلب مهمي نداريم براي اين‏كه اصل 77 مي‏گويد مصوبات را بفرستيد آنجا و اين وقتي است كه آنجا باشد، و وقتي نباشد، در مورد نبودن اصل شوراي نگهبان اصل 77 ساكت است و حكم سالبه به انتفاء موضوع دارد. (يكي از نمايندگان- آن عبارت اولي خوب بود.) عنايت بفرماييد من عرضم تمام بشود و اقلًا مطلب آقاي حيدري حل بشود. (موسوي تبريزي- آن عبارت اول بهتر از اين بود.) بسيار خوب اجازه بدهيد حالا در اينجا نمي‏خواهيم بگوييم «مصوبات مجلس شوراي ملي اگر شوراي نگهبان تشكيل نشده باشد، اعتبار قانوني ندارد» اين را مي‏خواهيم بگوييم:
اصل 1/ 77 (اصل نودو سوم)- مجلس شوراي ملي بدون شوراي نگهبان اعتبار قانوني ندارد مگر در مورد تصويب اعتبارنامه نمايندگان و انتخاب شش نفر اعضاء حقوق‏دان شوراي نگهبان.
لطفاً گلدان را براي رأي‏گيري ببريد.
 (اخذ رأي و شمارش آراء به عمل آمد و نتيجه به شرح زير اعلام شد)
نايب رئيس- نتيجه اخذ رأي: عده حاضر شصت و پنج نفر، تعداد كل آراء شصت و پنج رأي، آراء موافق پنجاه و شش رأي، آراء مخالف يك رأي، آراء ممتنع هشت رأي، اصل تصويب شد تكبير. (نمايندگان سه بار تكبير گفتند)
خوب اين كمبود مربوط به اصول قبل يعني فصول قبلي بود حالا اصل 84 را كه باز مقدمه‏اي براي آن مطرح شده بود در جلسه اخير فصل رهبر و شوراي رهبري است اصل 84 براي اظهار نظر خوانده مي‏شود.
4- طرح و تصويب اصل 84 (اصل يكصد و هفتم)
اصل 84- هرگاه يكي از فقهاي جامع الشرايط مذكور در اصل پنجم اين قانون از طرف اكثريت قاطع مردم به مرجعيت و رهبري شناخته و پذيرفته باشد، همان‏گونه كه در مورد مرجع عاليقدر تقليد و رهبر انقلاب امام خميني چنين است، اين رهبر ولايت امر و همه مسؤوليت‏هاي ناشي از آن را برعهده دارد. در غير اين صورت خبرگان منتخب مردم درباره همه كساني كه صلاحيت مرجعيت و رهبري دارند، بررسي و مشورت مي‏كنند، هرگاه يك مرجع را داراي برجستگي خاص براي رهبري بيابند او را به عنوان رهبر به مردم معرفي مي‏نمايند وگرنه سه يا پنج مرجع واجد شرايط رهبري را به عنوان شوراي رهبري تعيين و به مردم معرفي مي‏كنند.
                        مشروح مذاكرات قانون اساسى‏جلسه‏50-32، ص: 1085
نايب رئيس- خوب عده‏اي از دوستان اسم نوشته‏اند آقاي كريمي بفرماييد.
كريمي- مسؤول در اصل پنج فقها نيستند، شرايط مرجعيت و رهبري است لذا «الف و لام» در عبارت «جامع الشرايط» زائد است و بايد حذف شود، و «جامع شرايط مذكور در اصل» نوشته شود.
نايب رئيس- الف و لام نبوده است، تذكر به جايي است بايد باشد «جامع شرايط» (يكي از نمايندگان- داراي شرايط.) بلي «داراي» بهتر است «داراي شرايط مذكور در اصل پنجم» كه ديگر با آن هم اشتباه نشود آقاي كياوش.
كياوش- من پيشنهاد مي‏كنم اسم امام خميني همان جا ذكر شود.
نايب رئيس- ذكر شده است.
كياوش- منظور اسم كوچك‏شان است.
نايب رئيس- اگر دوستان تأييد كردند.
كياوش- براي ثبت در تاريخ گفتم.
نايب رئيس- ايشان در خارج هم به همين عنوان معروفند آقاي طاهري خرم‏آبادي بفرماييد.
طاهري خرم‏آبادي- موافقم.
نايب رئيس- آقاي مكارم بفرماييد.
مكارم شيرازي- بحثي بود كه اين انتخابي كه مي‏كنند يعني يك نفر را كه انتخاب مي‏كنند يا شورايي را، مدت دارد يا نه، مادام العمر است يا نه؟
نايب رئيس- اين را بايد در اصول بعد بگوييم ربطي به اين اصل ندارد. آقاي مكارم، عرض بنده اين است كه به هرحال اين مطلب مربوط به اصول بعد است آقاي آيت بفرماييد. (دكتر آيت- من موافقم.) آقاي دكتر نوربخش بفرماييد.
دكتر نوربخش- ما سه‏تا اصل گذرانديم در قانون اساسي راجع به حاكميت ملي، يكي اصل پنجم بوده، يكي اصل ششم و يكي اصل هفتم كه اصل پنجم مربوط به ولايت فقيه، اصل ششم البته به آراء عمومي و اصل هفتم مربوط به شوراها است راجع به دو اصل ديگر بحثي نيست البته من از جانب خودم صحبت مي‏كنم، ولي راجع به اصل پنجم من فكر مي‏كنم اين از حقوق آن كسي است كه ولي است يعني آيا شخص من اصولًا وكالت دارم از جانب ولي كه راجع به اين مسأله بحث بكنم؟ اين يك سؤال.
نايب رئيس- لطفاً اولين شخص موافق كه مي‏خواهد صحبت بكند و آقاي طاهري خرم‏آبادي هستند، به سؤال ايشان پاسخ دهند.
دكتر نوربخش- دوم، اين مسأله خودمان مي‏دانيم كه در آينده يك تغييرات بنيادي در مذهب شيعه به وجود خواهد آمد باز واقعاً خيلي از آقايان فقها اينجا هستند و صلاحيت دارند ولي شخص من فكر نمي‏كنم چنين صلاحيتي را داشته باشم كه راجع به مطالبي كه مربوط به اين مطالب است بحث كنم وكالتش را هم واقعاً ندارم اين است كه فكر نمي‏كنم مردمي هم كه وكالت داده‏اند، وكالت داده باشند كه راجع به اين موضوع هم رأي بدهم اما اينجا دو سه سؤال هست مربوط به اين‏كه شما يك نفر را كه انتخاب كرديد حتماً بايد در مقابل يك مقامي هم مسؤول باشد مسؤوليت رهبر در مقابل كيست؟ اين‏هم بهتر است مشخص بشود. (يكي از نمايندگان- آقاي‏
                        مشروح مذاكرات قانون اساسى‏جلسه‏50-32، ص: 1086
دكتر نوربخش صبح‏ها تشريف ندارند.)
نايب رئيس- اجازه بفرماييد آقاي طاهري اينها را يادداشت بكنند و جواب بدهند.
دكتر نوربخش- من اجازه گرفتم عصرها هم نيايم ولي اجازه ندادند.
نايب رئيس- آقاي دكتر ضيائي، اگر آقايان اجازه بدهند اين تذكرات را بنده بدهم بهتر است اگر لازم شد تذكر مي‏دهم آقاي نوربخش بفرماييد.
دكتر نوربخش- سؤال سوم، رابطه بين رهبر و مرجع تقليد چه خواهد شد؟
نايب رئيس- متشكرم اين سؤالات را آقاي طاهري كه به عنوان اولين موافق اسم نوشته‏اند جواب خواهند داد آقاي منتظري بفرماييد.
منتظري- من دو تذكر كوچك دارم يكي اين‏كه رهبر انقلاب امام خميني همان‏طوري كه مرسوم است و لقب حضرت آيت الله العظمي امام خميني گفته مي‏شود، همان‏طور گذاشته بشود اين لقب معمول است براي همه مراجع گذاشته بشود مثل اين‏كه يك دكتر را لقب دكترش را بياندازيد اينجا بنويسيد «رهبر انقلاب حضرت آيت الله العظمي امام خميني».
نايب رئيس- اضافه شد. (منتظري- يكي ديگر اين‏كه «و مادام القدره» اين حق با ايشان هست.) آن در اصل بعدي است. (منتظري- در اصل بعدي نيست.) بسيار خوب آقاي رباني‏
املشي بفرماييد.
رباني املشي- من البته به اين اصل رأي مي‏دهم ولي ... (نايب رئيس- يعني سؤالي داريد يا مخالفيد؟) اجازه بدهيد يك سؤالي بكنم بلكه تصحيحي بكنيد، نوشتيد كه از طرف اكثريت قاطع مردم به مرجعيت و رهبري شناخته و پذيرفته شده باشد، همان‏گونه كه در مورد مرجع عاليقدر تقليد امام خميني شده است من عرضم اين است كه در مورد امام خميني با انقلابي كه انجام گرفت و با نفوذي كه ايشان داشتند مطلب يكسره شد و هيچ كس در مقابلش نتوانست مخالفت بكند، با وجود اين‏كه مخالفين در واقع وجود دارند اما نسبت به ديگران مي‏خواهيم ببينيم يك چنين موردي اصلًا امكان دارد پيدا بشود يا نه؟ (يكي از نمايندگان- امكان كه دارد.) آيا اين موردي را كه به نظر مردم و يا يك دسته‏اي از مردم و گروهي از مردم مصداق همين مطلب است ولي آقاي رئيس جمهوري را كه بايد تبعيت بكند از مقام رهبري، مي‏گويد خير اين آقا هنوز به آن مرحله از محبوبيت نرسيده است، در اين مورد چه كسي بايد حرف خودش را پيش ببرد؟
نايب رئيس- آقاي طاهري به شما جواب مي‏دهند. آقاي رشيديان بفرماييد.
رشيديان- قسمتي از مطلب را آقاي كياوش گفتند همان اسم آيت الله خميني بود و ديگر اين‏كه آيا عبارت «برجستگي خاص» لازم است؟
نايب رئيس- بسيار خوب آقاي بشارت بفرماييد. (بشارت- يك كلمه است اضافه كنيد) آقاي فاتحي.
فاتحي- اين عبارت بنا بود به اين صورت باشد كه رهبري امت مادام العمر هم درباره‏
امام خميني باشد و بنا شد اين عبارت اضافه شود.
نايب رئيس- آقاي خزعلي بفرماييد.
خزعلي- نام رهبر عاليقدر كه برده شده پيشنهاد مي‏كنم يك سطر بعد بيايد به اين منظور كه الان موقعيت پذيرش عامه‏اش را ثابت كرديم و يا آنكه همه مسؤوليت‏ها را فعلًا به عهده دارند
                        مشروح مذاكرات قانون اساسى‏جلسه‏50-32، ص: 1087
ولي در اين اصل مسؤوليت ايشان معين نشده ما مسؤوليت را هم جلو بياندازيم و بگوييم كه چنين كسي مثلًا هرگاه يكي از فقهاي داراي شرايط مذكور در اصل پنجم اين قانون از طرف اكثريت قاطع مردم به مرجعيت و رهبري شناخته شده باشد، اين رهبر داراي ولايت امر است و همه مسؤوليت‏هاي ناشي از آن را به عهده دارد، همان‏گونه كه در مورد مرجع عاليقدر تقليد و رهبر انقلاب امام خميني چنين است كه هر دو را تصويب بكنيم.
نايب رئيس- آقاي فوزي بفرماييد.
فوزي- در اينجا كه آمده است «در غير اين صورت خبرگان منتخب مردم درباره همه ...» البته از نقطه نظر موازين شرعي خبرگان افرادي هستند كه قدرت علمي آنها در حد اجتهاد باشد يا قريب به اجتهاد و معمولًا عامه مردم نمي‏توانند تشخيص بدهند كه اين افرادي را كه انتخاب مي‏كنند در حد اجتهاد هستند يا نه بهتر اين است اينجا اضافه بشود كه «با معرفي جامعه روحانيت يا علماء».
نايب رئيس- اجازه بفرمايئد ما در اصل 85 نوشتيم تمام اين قسمت‏ها را چه كسي معين كند يعني ما وارد آن نمي‏شويم نمي‏دانم اگر نظر حضرت‏عالي باشد تشريف داشتيد آن جلسه يا خير؟ مفصل در اين باره بحث شد گويا تشريف نداشتيد، و به اين نتيجه رسيديم كه تمام اين مسائل را طبق اصل 85 بگذاريم به عهده آن‏كه مطالعه مي‏فرمايد. آقاي مير مرادزهي شما سؤالي داريد يا مي‏خواهيد به عنوان موافق يا مخالف صحبت كنيد؟ (مير مرادزهي- من به عنوان مخالف صحبت مي‏كنم.) بسيار خوب از دوستاني كه اسم نوشته‏اند يك نفر موافق و يك مخالف صحبت مي‏كند.
خامنه اي- اين «داراي برجستگي‏هاي خاص» يك كلمه‏اي است كه زياد تفاوتي نمي‏كند اگر به جاي اين حائز خصلت‏هاي شرايط خاص بگذارند يك كمي بهتر مي‏شود.
نايب رئيس- آقاي دكتر غفوري بفرماييد.
گلزاده غفوري- من مي‏خواستم تذكر بدهم كه اين يك قسمتش الان بديهي است و مورد وفاق اكثريت مردم است و واقعاً انكارناپذير است ولي در يك امر تجربه نشده‏اي كه ما مي‏خواهيم تصميم بگيريم، مربوط به شخصيت روحانيت شيعه است من ترديد دارم كه آيا صلاحيت داريم براي بعد از زمان حاضر تكليف معلوم كنيم. من فكر مي‏كنم روي قسمت اول تصميم گرفته بشود و قسمت دوم را با يك شرايط و زمينه‏هاي محكم‏تر، من مي‏خواستم از موافق خواهش بكنم كه آيا تصور نگراني‏هاي احتمالي بعدي شده و راجع به رفع نگراني‏ها چه مطالبي دارند؟
نايب رئيس- موافق لطفاً جواب بدهند آقاي مرادزهي بفرماييد به عنوان مخالف، بعد هم آقاي طاهري خرم‏آبادي به عنوان موافق. لطفاً سؤالاتي را هم كه مخالف مي‏گويند يادداشت بفرماييد كه جواب بدهيد و بعد رأي بگيريم.
مير مرادزهي- بسم الله الرحمن الرحيم. من در روزي كه اصل پنجم يعني مسأله ولايت فقيه داشت تصويب مي‏شد فرصتي براي صحبت نداشتم ولي روز بعد، روزي كه اصل شوراها مطرح بود در رابطه با اصل پنجم من به عنوان مخالف صحبت كردم و در واقع موضوع صحبتم همان مسأله ولايت فقيه بوده الان من مسائل قبل را لازم به تكرار نمي‏دانم ولي با توجه به صحبت‏هايي كه از آقايان شنيدم در جلسات خصوصي، چندتا سؤال براي من مطرح شده كه از جمله اين‏كه اگر چنان‏چه ولي آن قدرت اجرايي را پيدا كرد اگر خداي نكرده با توجه به اين‏كه‏
                        مشروح مذاكرات قانون اساسى‏جلسه‏50-32، ص: 1088
ما ديگر معصوم نداريم، چه مرجعي به اين تخلفات رسيدگي خواهد كرد؟ آيا فقط افكار عمومي خواهد بود يا مرجعي بالاخره هست در اين مملكت كه به اين تخلفات رسيدگي بكند و از نظر سلسله مراتب اداري و تشكيلاتي در حقوق بين الملل اين چه جايي خواهد داشت؟ آيا با توجه به اين‏كه ما در تعريف رئيس جمهور داريم كه اولين شخص سياسي مملكت هست از نظر روابط بين المللي، آيا اين تعارض دارد يا نه؟ و تا آنجا كه من مي‏دانم مسأله ولايت فقيه را در كتاب نامه‏اي از امام موسوي (كاشف الغطاء) در آنجا كه صحبت از اولي الامر شده مخصوصاً صفحات 97 و 98، در آنجا اولي الامر ائمه را خطاب كرده و نگفته است كه اولي الامر فقها هستند، كه البته من در آن قسمت چون موضوع صحبت من نيست صحبتي ندارم فقط استدعا مي‏كنم از كسي كه به عنوان موافق صحبت مي‏كند هم به سؤال اول و هم اين‏كه آيا با توجه به اصول مذهبي يك فقيه و ولي، ولايت بر فقهاي ديگر هم دارد يا نه؟ و اگر دارد اين مسأله به چه ترتيب بايد حل بشود؟ عرض ديگري ندارم.
نايب رئيس- آقاي طاهري خرم‏آبادي ..
طاهري خرم‏آبادي- بسم الله الرحمن الرحيم. ما براي اين‏كه حكومت‏مان يك حكومت اسلامي باشد يعني منطبق باشد بر آن شرايطي كه اسلام براي حاكم معين كرده و براي اين‏كه مردم مسلمان خود را در مقابل اين حكومت مسؤول و موظف بدانند و اوامر اين حكومت را امر خدا تلقي كنند و تمام تصرفات اين حكومت را تصرف شرعي و قانوني تلقي كنند و براي اين‏كه يك قدرت تخصصي با پشتوانه ملت از ديكتاتوري و استعمار جلوگيري كند، در كليات قانون اساسي اصلي تحت عنوان اين‏كه ولايت امر است بر عهده فقيه عادل، مدير، شجاع يا فقهايي كه داراي اين شرايط باشند، اين اصل را گذرانديم و در اطرافش هم صحبت‏هاي زيادي شد. همان‏طوري كه در بقيه اصول كلي در فصول ديگر قانون اساسي آمديم و آن اصول كلي را مشخص و شرايط و خصوصيات آن را بيان كرديم حالا رسيديم به اصل پنجم يعني مي‏خواهيم آن اصل را كه يك اصل كلي بود، اينجا پياده كنيم. در اينجا ما سه‏تا فرض داريم با اين‏كه ولايت امر يا فقيه يا فقهاي جامع آن شرايط باشد يك فرض اين‏كه يك نفر همچون امام خميني اكثريت قاطع ملت مسلمان ايران او را به رهبري پذيرفته باشند اين فرض، فرضي است روشن قهراً ولايت امر كه بعد مسؤوليت‏هايش ذكر مي‏شود طبق اصول بعد، مسؤوليت‏ها به عهده اين فرد است و او متصدي ولايت است و او به عنوان رهبر شناخته شده است. در اين فرض ما نيازي به اين‏كه آراء عمومي را به صورت همه‏پرسي يا به صورت انتخابات بگيريم، نداريم يعني اگر چنين فردي پيدا شد كه اكثريت ملت او را به عنوان رهبري پذيرفته باشند و همين جا من جواب دوست عزيزم جناب آقاي رباني را مي‏دهم. اگر فردي بعداً پيدا شد كه مثل امام خميني مردم او را به رهبري پذيرفته بودند، كه اصلًا الان اگر ما بخواهيم نسبت به امام خميني برويم سراغ مردم كه مردم به ايشان رأي بدهند به ما مي‏خندند، براي اين‏كه مردم توي كوچه و بازار شب و روز فرياد مي‏زدند: تا خون در رگ ماست- خميني رهبر ماست و در گذشته هم گفتند. اگر يك چنين فردي هم بعداً پيدا شد ديگر نياز به اين‏كه ما برويم و رأي بگيريم، نخواهيم داشت. اين يك فرض، فرض ديگر اين‏كه ما رهبري با اين خصوصيت و ويژگي كه در اكثريت قاطع مردم او را به رهبري پذيرفته باشند و رهبري او مشخص شده باشد براي مردم، نداشته باشيم. اينجاست كه در اين اصل به اين شكل پيش‏بيني شده كه خبرگان يعني آنهايي كه اهل تشخيص هستند و
                        مشروح مذاكرات قانون اساسى‏جلسه‏50-32، ص: 1089
مي‏توانند آن شرايط را در يك شخص يا چند شخص بيتبند و تشخيص صلاحيت را در يك يا چند شخص بدهند، به ترتيبي كه قانون معين مي‏كند و در اصول بعد هم پيش‏بيني شده است، خبرگان جمع مي‏شوند و يك نفر را به عنوان رهبر يعني يك نفر از مراجع را به عنوان رهبر تعيين مي‏كنند و معرفي مي‏كنند و در صورتي كه يك نفر را داراي اين خصوصيات و ويژگي‏ها نيافتند، يعني چند نفر مثل هم و در رديف هم بودند اينجا قهراً به صورت شوراي رهبري آن چند نفر را معرفي مي‏كنند. مي‏توانيم در همين جا پاسخ به يكي از سؤالاتي كه شده بود بدهيم و آن اين بود كه رابطه رهبري با مرجعيت چيست؟ همان‏طوري كه ملاحظه مي‏فرماييد در اينجا اين‏طور پيش‏بيني شده است كه اين رهبري كه به وسيله خبرگان تعيين مي‏شود يا آن رهبراني كه به وسيله خبرگان تعيين مي‏شوند، اينها از افرادي كه صلاحيت مرجعيت و افتاء را دارند انتخاب مي‏شوند بنابراين اينها مي‏توانند از مراجع باشند ولي در عين حال معني اين اصل اين نيست كه ما مرجعيت تقليدي را محصور در اين فرد يا افراد كرده باشيم همان‏طوري كه الان فرض كنيد افرادي هستند در عين حال كه همه مراجع و غير مراجع تقليد ديگري هم هستند كه مقلدين زياد دارند، پس بنابراين اين فرد يا افرادي كه رهبر مي‏شوند از مراجع خواهند بود و در عين حال مرجعيت هم محصور در اينجا نيست يعني ممكن است غير از اينها هم مراجع ديگري باشند كه آنها مقلديني داشته باشند ولي ولايت و رهبري با اين فرد يا اين افرادي است كه از طرف خبرگان تعيين مي‏شوند. يا اگر فردي بود كه مردم او را به عنوان رهبري پذيرفته باشند پس رابطه مسأله رهبري با مرجعيت هم مشخص شد كه رهبر غير از مراجع خواهد بود ولي در عين حال مرجعيت محصور در رهبري نيست و ممكن است يك فردي غير از رهبر مرجع باشد و اما سؤال ديگري كه باز در اين زمينه شد كه آيا ما حق داريم وظيفه براي رهبر و ولي امر تعيين كنيم؟ اينجا بايد عرض كنم كه اين به معني تعيين وظيفه براي رهبر يا رهبران نيست اين به اين نحو است كه ما تكليف مردم را تعيين مي‏كنيم كه بعد از آن‏كه بايد در جامعه اسلامي ما يك رهبر يا شوراي رهبري باشد، اين رهبر يا شوراي رهبري كيفيت انتخابش و نحوه شناخت مردم نسبت به اين رهبر يا شوراي رهبري چگونه بايد باشد؟ ما اينجا داريم يك پيش‏بيني مي‏كنيم، ما تعيين وظيفه براي رهبر نمي‏كنيم ما داريم پيش‏بيني مي‏كنيم كه رهبر را چطور بايد تعيين كرد و بعد براساس آن ضوابط اسلامي، چون ما براي رهبري حكومت معتقديم كه اسلام خطمشي معين كرده است يعني رهبر و حاكم يك فرد مستبد و خود رأي نبايد باشد خطمشي معين كرده است، ما اگر در اصول بعد بياييم و مسؤوليت‏هايي هم براي رهبر يا شوراي رهبري بيان كنيم، براساس آن ضوابط مطالبي است كه اسلام تعيين كرده است، يعني براساس آن‏چه را كه ما و خبرگاني كه اينجا تشريف دارند، سؤال ديگري بود كه جناب آقاي دكتر غفوري فرمودند كه ممكن است در پياده كردن اين اصل يك نگراني‏هايي باشد خوب، اين نگراني در پياده كردن اين اصل مثل نگراني‏هايي است كه در پياده كردن اصول ديگر هم هست ما الان فرض كنيد كه براي مجلس شوراي ملي، براي شوراي نگهبان كه يك نهاد تازه‏اي است و به اين شكل نداشتيم و همچنين مسائل ديگر كه در اين قانون اساسي پيش‏بيني شده است و بعداً بايد در جامعه پياده بشود، ممكن است ما يك نگراني‏هايي داشته باشيم و نمي‏شود ما به خاطر نگراني،
                        مشروح مذاكرات قانون اساسى‏جلسه‏50-32، ص: 1090
از يك مسائل اصولي و اساسي كه نقش بنيادي در جامعه ما و در نظام جمهوري اسلامي كه به آن ردي داديم دارد به خاطر نگراني از ذكر اين اصول اساسي صرف نظر كنيم و بايد براي رفع اين نگراني همت كنيم و همه دست به دست هم بدهيم كه اين اصل و اصول ديگر به احسن وجه پياده بشود، اين هم راجع به به اين سؤال. و اما سؤال ديگر كه اين ولايت فقيه چه وضعي در حكومت دارد و در كجاي حكومت قرار مي‏گيرد بيان اين اصول براي همين است يعني اين اصولي كه مي‏خواهيم ذكر كنيم براي همين است كه در واقع جواب سؤالي را كه بعضي ديگر كردند كه ما چرا ذكر كنيم، به همين بيان داده مي‏شود كه ما الان مي‏خواهيم جاي ولايت فقيه را در قوايي كه حاكم بر مملكت هستند تعيين كنيم كه ولي امر چه نقشي دارد و چگونه بايد با قواي ديگر وفق داده شود. اين اصول براي بيان همين مطلبي است كه در اين سؤال بود كه چه جايي و چه نقشي دارد و اما باز مطلب هم روشن است كه ولي امر، رهبر و بقيه قوا هم در درجه اول در مقابل خدا مسؤولند و همه ما و همه ملت در مقابل خدا مسؤوليم، و در درجه دوم در مقابل ملت، يعني ملت مي‏تواند از رهبر و از رهبران سؤال كند و نظارت بر اعمال آنها داشته باشد كه آيا اين رهبر آن مسؤوليت الهي را درست انجام داده است يا نه؟ اين هم راجع به اين مطلب، ديگر نمي‏دانم سؤال ديگري هست يا خير.
نايب رئيس- من اين تذكر را نوشته بودم به آقاي طاهري دادم كه بگويند كه اين مسؤوليت دوگونه است يكي اين‏كه آيا وظايف رهبريش را آن‏طوري كه شايسته است خوب مي‏تواند انجام بدهد يا نه؟ ما در مورد نمايندگان مجلس شوراي ملي چكار مي‏كنيم آنها را مردم ناظرند ببينند آيا وظيفه محدود نمايندگي خود را خوب انجام مي‏دهند يا نه و در قانون هيچ مرجع ديگري براي اين رسيدگي نيست و اما اگر تخلف كنند از وظايف، همه در برابر قاضي يكسان مسؤولند مي‏خواهند رهبر باشد و يا يك فرد عادي، آن هم به صورت مساوي مسؤولند. مثل اين‏كه ديگر سؤالي نيست.
طاهري خرم‏آبادي- جواب راجع به سؤال اولي الامر را هم بدهيد.
طاهري اصفهاني- و اما دو سؤال ديگر ماند يكي جواب اين‏كه مراد از اولي الامر ائمه هستند، ما معتقد هستيم كه فقيه جامع اين شرايط در زمان غيبت ولي عصر (عج)، مثل زمان حضور از طرف ولي عصر (عج) نيابت دارد. در زمان خلافت مولا اميرالمؤمنين (ع) مالك اشتر در يك نقطه‏اي از مناطق اسلامي مثلًا در مصر ولايت پيدا مي‏كرد، الان معتقديم كه فقيهي كه جامع اين شرايط است، از طرف ولي عصر (عج) نيابت دارد پس بنابراين، اين منافات ندارد كه ما الان اگر امر فقيه را اطاعت مي‏كنيم در واقع داريم امر و فرمان اولي الامر را اطاعت مي‏كنيم.
نايب رئيس- خيلي متشكرم بفرماييد دو نفر از آقايان اسم نوشته‏اند كه سؤال كنند آقاي حجتي حضرت‏عالي بفرماييد.
حجتي كرماني- من چندتا سؤال دارم، يكي اين‏كه اكثريتي كه اينجا هست همان‏طوري كه در اصل پنجم بود روشن نشده است كه اين اكثريت قاطع در انتخاب اين مرجع به چه طريقي قابل ارائه به دنيا هست يعني از نظر اين‏كه يك سند و ملاك باشد، چطوري معين مي‏كنيد؟ در مورد امام خميني اين تظاهرات و اين مسائل در عين حال مسأله رهبريت ايشان را محرز كرد
                        مشروح مذاكرات قانون اساسى‏جلسه‏50-32، ص: 1091
ولي من در جلسه گروه هم گفتم كه اين اكثريت اگر بخواهد يك اكثريت حقوقي باشد، همان‏طوري كه امام خودشان در مورد اصل جمهوري اسلامي آن تظاهرات خياباني را كافي ندانستند با اين‏كه مردم ميليون، ميليون مي‏گفتند استقلال، آزادي، جمهوري اسلامي ولي گفتند رفراندوم بشود در اصل پنجم روشن نشد كه اين اكثريت از چه طريق تحصيل مي‏شود اينجا هم باز مبهم گذاشته است نفس اين اصل است كه بايد روشن بشود كه اين اكثريت از چه طريق، قانوناً روشن مي‏شود و قابل ارائه است و اين مي‏تواند به صورت يك سند از نظر بين المللي باشد، منظورم از نظر حقوقي است. مسأله دوم اين‏كه اينجا كنار اين، مرجعيت اضافه شده در صورتي كه در اصل پنجم كلمه مرجعيت نبود علت اين‏كه اضافه شده است چيست؟ مسأله ولايت امر يك كلمه‏اي‏است كه از نظر حقوقي شناخته شده نيست از نظر فقه ما شناخته شده است ولي از نظر حقوقي امروز خيلي شناخته شده نيست اين بايد خيلي روشن باشد كه ولي امر يعني چه، بعضي از انتقاداتي را هم كه من گاهي خواندم همين سؤال را در روزنامه‏ها مطرح كرده بودند كه ولي امر يعني چه؟ كدام امر؟ بعضي نمي‏دانند كه ولي امر يعني چه، مسأله ديگر اين‏كه در اصل 84 امام امت هم بود ولي اينجا چرا امام امت حذف شده است؟ و ديگر اين‏كه «برجستگي خاص» يك كلمه جديدي است كه معلوم نيست كه «برجستگي خاص» يعني چه و بايد همان چيزهايي كه آنجا گفته شده عيناً و صريحاً اينجا گفته شود.
كرمي- اگر اجازه بدهيد من جواب اين سؤال را مي‏دهم. (يكي از نمايندگان- در يك كلمه بفرماييد ما همه مخالفيم.)
حجتي كرماني- اختناق به وجود نياوريد بگذاريد همه آزادانه مطالب خود را بيان كنند.
نايب رئيس- اداره جلسه با بنده است. (حجتي كرماني- به آقاي كرمي بفرماييد.) شما مطلب خودتان را بفرماييد. (كرمي- اگر اجازه بدهيد من جواب يكايك سؤالات ايشان را مي‏دهم.)
حجتي كرماني- همچنين كلمه رهبر از نظر حقوقي يك كلمه شناخته شده‏اي نيست. يعني وقتي اين اصل به زبان خارجي ترجمه مي‏شود و از طريق راديوها به سراسر دنيا مخابره مي‏شود باز دو مرتبه همان ابهام اصل پنجم را با تمام سؤالاتي كه اشت بر مي‏انگيزد. بنابراين، اين ابهامات بايد روشن شود مضافاً به اين‏كه رابطه اين رهبر با مرجع تقليدي كه احياناً از نظر مرجعيت بالاتر است و در مذاكراتي كه ما كرديم امكان اين هست كه يك مرجع عام‏تر باشد البته نه به آن عموميت كه اكثريت قاطع داشته باشد ولي يك عده مقلد داشته باشد كه نيروي عظيمي پشت سه قدرت متجلي نمي‏شود؟ تذكر ديگري كه بايد بدهم و به دوستان هم گفته‏اند اين است كه از جناب آقاي آيت الله صدوقي خواهش مي‏كنم اجازه آزادي كلام را به ما بدهند.
نايب رئيس- آقاي حجتي شما آزادي كلام داريد و صحبت هم مي‏كنيد ولي بازهم مي‏گوييد اجازه بدهيد.
حجتي كرماني- يك اشكال هم به رويه كار دارم و آن اين است كه اين اصل مانند اصل ولايت فقيه بحث‏انگيز خواهد بود و شما دوباره به صورت يك موافق و يك مخالف مي‏خواهيد رأي بگيريد و مردم در جريان استدلال‏هاي شما براي اين مسأله به طور كافي و وافي قرار ندارند و اين مسأله نقض كار مجلس است نه نقض خود ماده. و باز در پايان اين مسأله را تذكر بدهم‏
                        مشروح مذاكرات قانون اساسى‏جلسه‏50-32، ص: 1092
كه من از نظر تئوري، از نظر كلي و فقهي با همه اين اصولي كه نوشته شده و بنا است مطرح شود موافقم ولي از نظر عملي يا از نظر محظور عملي كه ممكن است ايجاد شود يا اشكالاتي كه از نظر حقوقي دارد و براي من حل نشده اگر رأي ممتنع يا هر رأي ديگري بدهم دليل بر اين نيست كه من با ولايت فقيه مخالفم يا اين‏كه در يك توطئه‏اي شركت دارم كه آقايان فكر مي‏كنند آن توطئه براي اين مسأله وجود دارد.
نايب رئيس- اجازه بفرماييد من يك تذكراتي مي‏دهم تا بعد آقاي آيت كه به عنوان موافق اسم نوشته‏اند به سؤالات ايشان پاسخ بدهند. تذكر من اين است كه از برادرمان آقاي حجتي خواهش مي‏كنم وقتي جلسه آرام است و به حرف ايشان گوش مي‏دهند، خود ايشان مرتباً نگويند اگر اجازه بدهيد، چون مجلس آرام است و حرف‏هاي شما را گوش مي‏كنند ولي با همان جمله‏اي كه مي‏فرماييد دچار يك نوع نگراني مي‏شود. آقاي مشكيني بفرماييد.
مشكيني- من وقتي كه آقاي طاهري صحبت مي‏كردند مي‏خواستم يك وصله مختصري به حرف‏شان بزنم و از ايشان اجازه مي‏گرفتم. راجع به رابطه بين رهبر و مرجع مي‏خواستم عرض كنم ان شاء الله در آينده طوري خواهد شد كه عنوان مرجع‏ها با عنوان شوراي رهبري ادغام شود.
نايب رئيس- آقاي آيت بفرماييد.
دكتر آيت- بسم الله الرحمن الرحيم. من يكي از طرفداران و مدافع جدي اين اصل هستم و شايد قبول نمايندگي اين مجلس هم براي اين بود كه تا آنجايي كه در قدرت دارم در گذراندن اين اصل كمك كنم. چون حكومت اسلامي را بدون اين اصل مستقر نمي‏بينم يعني اين اصل بايد اجرا شود و دلايل عقلي و نقلي بسياري در اين مورد هست دلايل نقلي‏اش در كتب فقه ذكر شده است و آقاي مرادزهي كه اشاره كردند كتاب ولايت فقيه امام را خوانده‏اند و در آنجا ولايت امر مخصوص ائمه قلمداد شده است گويا بقيه كتاب را نخوانده‏اند كه ايشان عيناً اشاره كرده‏اند كه اين ولايت امر در غيبت امام با فقها است. اين كتاب در آن موقع كه انتشارش سخت بوده به طور خاصي منتشر شده است و همان كتاب ولايت فقيه است.
نايب رئيس- توضيح خودتان را براي رفع اين شبهه بدهيد. آقاي آيت مي‏گويند اين كتابي را كه برادرمان آقاي مرادزهي به عنوان ولايت فقيه به نام كاشف الغطاء ديده‏اند اين كتاب ولايت فقيه امام است كه در آن موقع به دليل خفقان در پشتش نوشته شده بود ولايت فقيه كاشف الغطاء.
دكتر آيت- بله همين‏طور است كه آقاي دكتر بهشتي اشاره كردند، يعني اين كتاب مال كاشف الغطاء نيست بلكه كتابي است مربوط به امام خميني كه آن موقع براي اين‏كه از انتشارش جلوگيري نشود اين عنوان پشت جلد نوشته شده بود و اكثراً هم مي‏دانند. (جوادي- اشكال‏شان چيز ديگر بود.) آن را هم جواب دادم و گفتم ايشان گفتند در اين كتاب ولايت امر مخصوص ائمه قلمداد شده است در حالي كه تمام كتاب ضمن بحث مي‏گويد بعد از ائمه، فقها همه اختيارات را به عهده دارند و اگر كسي همه كتاب را بخواند متوجه اين امر خواهد شد. در مورد دليل عقلي اين مسأله مشخص است كه هر كار بايد به متخصص و كسي كه در آن كار وارد است واگذار شود كه يك امر بديهي است. البته متخصصي كه عادل و باتقوا باشد. حتي اگر بخواهيد براي خانه‏تان در بسازيد پيش متخصصي مي‏رويد و يا اگر مي‏خواهيد پيش پزشك برويد پيش متخصص آن رشته مي‏رويد و هر كار ديگري كه بخواهيم به همين نحو
                        مشروح مذاكرات قانون اساسى‏جلسه‏50-32، ص: 1093
است و امر حكومت كه مهم‏ترين امر است هيچ دليلي ندارد كه ما پيش متخصصش نرويم. اما چرا پيش متخصص اسلامي‏مي‏رويم، در اين مورد دوستان اگر كتاب ژان ژاك روسو را مطالعه كرده باشند كه حتماً هم مطالعه كرده‏اند، اصولًا در آن كتاب مبناي دموكراسي را بر يك پيمان اجتماعي مي‏گذارد و مي‏گويد اول بشر به صورت انفرادي زندگي مي‏كرد بعد به خاطر اين‏كه زندگيشان پيش برود آمدند و با يكديگر پيماني بستند و از قسمتي از آزادي‏ها صرف نظر كردند تا بتوانند به زندگي بهتري دست پيدا كنند و همه دموكراسي را بر مبناي اين اصل پيش مي‏برد.
نايب رئيس- آقاي آيت به وقت هم توجه كنيد.
دكتر آيت- اگر آن پيمان اجتماعي در تاريخ يكبار تحقق پيدا كرده باشد در مورد همين اسلام است. مكتب موجود را يك عده‏اي براساس آن قواي مختلف تعيين مي‏كنند اما چون وقت كم است من به سؤالاتي كه آقاي حجتي اشاره كردند و به يك سؤال ديگري از آقاي مرادزهي كه جواب داده نشد پاسخ مي‏دهم. آقاي مرادزهي فرمودند كه آيا اين ولايت امر بر اقوام ديگر هم هست يا نيست و اگر هست چگونه خواهد بود؟
نايب رئيس- بر فقهاي ديگر. (دكتر آيت- من اينجا نوشته‏ام بر اقوام ديگر.) خير بر فقهاي ديگر. (مرادزهي- بر فقيه ولايت دارد يا خير؟)
دكتر آيت- آن مسأله معلوم است و در امر حكومتي بارها بحث شده است و اموري كه مربوط به حكومت هست بر همه مردم ساري و جاري است و استثنا ندارد و امور غير حكومتي هم كه مسأله‏اي نيست. آقاي حجتي سؤال كرده‏اند چرا مرجعيت در اين اصل آمده و در اصل پنجم نيامده است؟ اولًا بنا نبود عين همان اصل را ما در اينجا بياوريم چون اگر بنا بود عين آن اصل را اينجا بياوريم كه ديگر اصلي نمي‏آورديم اين اصل تشريح آن اصل و ساير اصول است. ثانياً اين استدلال شد كه كسي كه ولي امر هست بايد مرجعيت هم داشته باشد تا بين مردم نفوذ داشته باشد تا تصميماتي كه مي‏گيرد ضمانت اجرا داشته باشد بعد گفتند اين «ولي امر» يك كلمه‏اي است كه از نظر حقوقي تعريف نشده است. خوب ما در همين قانون ولي امر را تعريف كرده‏ايم و اختياراتش را گفته‏ايم، پس قانون را براي چه مي‏نويسيم وقتي كه در همين قانون حدود اختيارات آمده است بنابراين تعريف هم شده است همين امر را ايشان در مورد كلمه «رهبر» گفتند كه در اين مورد هم در اين قانون تعريف كرده‏ايم و حدود و اختياراتي كه آمده است مشخص است. با اين‏كه بارها جواب داده شده است گفتند رابطه رهبر با مرجع تقليدي كه طرفداران زيادي دارد چه خواهد بود؟ اگر آن شخص همان‏طور كه ايشان اشاره كردند كسي باشد كه طرفدارانش اكثريت داشته باشند و مدير و مدبر باشد كه خودش رهبر مي‏شود و اگر هم نباشد و فقط تعداد زيادي پيرو داشته باشد كه آن را جواب داديم زيرا كسي كه رهبر شد و در ضمن براي عده‏اي مرجع هم هست خواه ناخواه حكم و تصميماتش براي ديگران هم لازم الاجرا است و تضادي به وجود نخواهد آمد براي اين‏كه اگر بخواهيم بگوييم تضاد به وجود مي‏آيد بايد بگوييم اصلا اسلام حكومت ندارد و آقايان تا اين حد را لااقل قبول دارند كه اسلام حكومت دارد و حكومت قابل پياده شدن را دارد و حكومتش هم ملوك الطوايفي نيست و خواه ناخواه كسي كه حاكم است و از طرف اكثريت مردم شناخته شده و قبول شده است و داراي شرايط افتاء هم هست. اين مسأله بارها تكرار شده است و از نظر اسلامي امرش در حدود
                        مشروح مذاكرات قانون اساسى‏جلسه‏50-32، ص: 1094
قوانين براي همه لازم الاجرا است و شرط آن اين است كه ما براي اسلام حكومت قائل بشويم و همه قبول داريم كه اسلام حكومت دارد. يك مسأله ديگر كه ايشان اشاره كردند اين است كه گرچه از نظر خودشان جنبه خصوصي پيدا مي‏كند و ربطي به ما ندارد ولي اشاره‏اش هم بد نيست. ايشان گفتند من از نظر تئوري اين مسأله را قبول دارم ولي اگر از نظر عملي رأي ندادم اين است كه قابل پياده شدن نمي‏دانم اين مثل اين است كه بگوييم اين اسلام قابل پياده شدن نيست. (حجتي- شكل خاصي دارد.) شكل خاصي ندارد يك امر اسلامي است. (نايب رئيس- مباحثه نكنيد.) آقاي دانش‏راد هم نوشته‏اند «خواهشمند است اشاره‏اي درباره رابطه ولايت امر و امامت است با اقليت‏هاي ديني كشور كه در جلسه قبل سؤال نموده بودم بفرماييد» ايشان هم به اين مسأله اشاره كرده بودند كه ولي امر با مسأله ملت كه من فكر مي‏كنم سؤال ايشان اين بود ...
نايب رئيس- سؤالشان اين است كه وقتي گفته مي‏شود «امامت امت» مفهومش همان رهبري ملت است و همه كساني كه جزو ملت ايران شمرده مي‏شوند مشمول اين رهبري هستند كه پاسخ ايشان اين است، بلي.
دكتر آيت- بلي و حتي از اين هم وسيع‏تر يعني رهبري تمام ملت به عهده اوست چنان‏كه يك رئيس جمهور در يك كشور رئيس جمهور تمام كشور است چه آنهايي كه به او رأي داده‏اند و چه آنهايي كه به او رأي نداده‏اند و اصولًا رهبري است كه ما مي‏گوييم يك مقداري از اين وسيع‏تر است يعني مملكت ايران را بالفعل فرا مي‏گيرد و ساير جاها را از جهاتي بالقوه زير نظر مي‏گيرد. (منتظري- حقوق آنها را هم رعايت مي‏كند.) بلي حقوق آنها را هم رعايت خواهد كرد.
خامنه‏اي- يكي از آقايان مراجعه كردند كه روابط ولي امر با مراجع بين المللي چه خواهد بود؟
دكتر آيت- رابطه ولي امر و مراجع بين المللي مسأله‏اي است كه در قانون تعيين شده است چون قوانين چيست؟ مثلًا عهدنامه به امضاي چه شخصي برسد؟ خوب در قانون ما معمولًا به امضاء رئيس جمهور مي‏رسد چون ما يك مقام رئيس جمهور هم در قانون پس از طي تشريفات قانوني قائل شده‏ايم يا در مجامع بين المللي رئيس جمهور شركت مي‏كند. اينها اموري است كه به عهده رئيس جمهور است و به هر حال حدودي كه در قانون اساسي براي رهبر است تعيين شده است رابطه‏اش را با حقوق بين الملل هم تعيين مي‏كند و من هيچ اشكالي در اين مورد نمي‏بينم.
حجتي كرماني- از نظر سازمان حكومتي چه جوري خواهد بود؟ عضو حكومت است يا خارج از حكومت است به چه شكلي است؟
دكتر آيت- داخل حكومت است و در مركز حكومت قرار دارد. (حجتي- بايد روشن شود كه در اين رابطه چكاره است.)
نايب رئيس- اجازه بدهيد كه سؤالات خيلي فشرده جواب داده بشود كه هم مشخص باشد و هم فشرده.
دكتر آيت- ايشان سؤالاتشان را دقيق مطرح بكنند.
حجتي كرماني- موضع حقوقي‏اش از نظر سازماني در حكومت اسلامي در چه موضعي‏
                        مشروح مذاكرات قانون اساسى‏جلسه‏50-32، ص: 1095
قرار دارد؟
نايب رئيس- در موضع امامت.
دكتر آيت- در موضع امامت است كه در ساير قوانين نيست ولي در قانون ما هست. چنان‏كه مواضعي هم در حكومت‏هاي ديگر هست مثلًا در چين صدر مائو در كجا قرار داشت و در حقوق آمريكا صدر نبود ولي در چين يك چنين آدمي وجود داشت و موضع حقوقيش هم مشخص بود و هيچ مشكل جهاني هم به وجود نمي‏آورد با اين اضافه كه ما صريحاً در اين قانون اساسي حدود و اختيارات و مسؤوليت‏هاي رهبر و امام را تعيين كرده‏ايم و همين حدود كه تعيين كرده‏ايم موضع او و نقش او را كاملًا در حكومت نشان مي‏دهد و هيچ اشكالي كه شما بتوانيد اشاره كنيد كه اين اشكال خاصي به وجود مي‏آيد، نيست و يك مسأله ديگري كه من اشاره نكردم و باز سؤال آقاي حجتي بود اين است كه اگر يك كسي اكثريت را احراز كرد و تعيين پيدا كرد مسأله از نظر حقوقي چطور مي‏شود؟ اگر به اندازه‏اي شديد باشد كه ديگر احتياجي به مجلس خبرگان نباشد مثل امام كه روشن و ظاهر است و موضوعي پيش نمي‏آيد ولي اگر به آن اندازه ظاهر و آشكار نباشد كه بديهي است و در قانون تكليفش را تعيين كرده‏ايم كه به عهده مجلس خبرگان است كه البته من خودم طرفدار اين روش هستم كه يك رأي‏گيري هميشه بشود كه مسأله كاملًا محرز شود كه اين عقيده خاص خودم هست و مسأله ديگري در اين مورد نيست.
نايب رئيس- يك سؤال از برادرمان آقاي حجتي ماند كه من آن را يادداشت كردم اگر آقاي آيت جواب ندادند من توضيح بدهم و وارد رأي‏گيري بشويم.
بني صدر- يك سؤال هم بنده دارم كه جواب بدهيد.
نايب رئيس- بسيار خوب ايشان فرمودند كه در اصل پنجم امامت امت آمده ولي اينجا نيامده است.
حجتي كرماني- يك سؤال ديگر هم كردم.
نايب رئيس- من فقط سؤالات جزيي را توضيح مي‏دهم و بقيه را آقايان مسؤول هستند و آن اين است كه امامت همان رهبري است كه در آنجا تحت عنوان امامت امت آورديم و در اين اصل تحت عنوان رهبري آورده‏ايم كه بيان ديگري از همان امامت است لذا اينجا رهبري و ولايت امر است و در اصل پنجم امامت و ولايت امر در هر دو جا آمده است ولي آنجا امامت آمده ليكن اينجا رهبري آمده است و سؤال ديگري كه فرموده بوديد براي جهانيان مفهوم است يا نه؟ بايد عرض كنم يك نظام جديد، اصطلاحات جديد، نهادهاي جديد همراه دارد و آرام آرام دنيا مي‏فهمد. اگر به ياري خداوند و با همكاري صميمانه همه توفيق پيدا كرديم كه نظام سالم امامت و امت است پياده كنيم ان شاء الله آن وقت قدرت اسلام معلوم خواهد شد. (اشراقي- سؤال من اين بود.) به آن مي‏رسيم.
اشراقي- در زمان حكومت امام و بعد از ايشان در حكومت فقهاي ديگر آيا فقهاي ديگر احكام‏شان نافذ است يا خير؟
نايب رئيس- اين را توضيح مي‏دهم، من داشتم سؤال ايشان را جواب مي‏دادم. عرض مي‏شود نظام ما البته نظام جديدي است و نظام اسلامي امامت و امت است با همه اصولي كه رابطه امامت و امت را در قانون اساسي مشخص مي‏كند و امت تمام آزادي‏هاي لازم را دارد
                        مشروح مذاكرات قانون اساسى‏جلسه‏50-32، ص: 1096
ولي بدون محور و سرگردان نيست و محور دارد. ان شاء الله ما توفيق پيدا كنيم كه اين نظام را ضامن سعادت بكنيم و بعد از آن‏كه ضامن سعادت كرديم مردم دنيا هم مطلب ما را خواهند فهميد.
كرمي- از قول جناب‏عالي كه نظام جديدي است ما از شما نمي‏پذيريم چون اين نظام 1400 سال در قرآن و در سنت پيغمبر و در اعمال معصومين سابقه داشته است.
منتظري- جناب آقاي كرمي «جديد» كه مي‏گوييم يعني در اين اعصار دنيا نمونه عملي‏اش را در عصر ما جديد مي‏يابند. يك سؤالي آقاي اشراقي كردند و يك سؤالي آقاي دكتر بني صدر دارند اجازه بفرماييد چون من نمي‏خواهم صحبت بكنم آقاي منتظري به عنوان موافق جواب مي‏دهند.
منتظري- سؤال آقاي اشراقي اين است «در زمان حكومت امام يا حكومت‏هاي بعدي احكام فقهاي ديگر نافذ است يا نه؟» ما يك مسأله فتوا داريم و يك مسأله حكم.
اشراقي- دو نفر پيش كسي رفتند و حكمي دادند ايا اين حكم در فلان شهر و يا فلان قريه نافذ است؟
منتظري- حكم يعني مسأله قضاوت باشد؟
نايب رئيس- مدعياني آمدند و قضي بينهما.
منتظري- اگر مراد مسأله قضاوت باشد قضات از طرف حاكم معين مي‏شوند.
اشراقي- پس قضاوت آنها نافذ نيست؟
منتظري- خير. بعد از اين‏كه محاكم تعيين شد قضاوت آنها نافذ نيست.
اشراقي- «الرادعليهم كعاد» نمي‏شود «الراد عليهم كعاد علينا».
منتظري- مسأله فتوا غير از مسأله حكم است و بعد از اين‏كه حكومت تعيين شد قضات هم از طرف حاكم معين مي‏شوند و قضاوت آنها نافذ است و قضات منصوب آنها هستند.
نايب رئيس- نه قاضي تحكيم.
منتظري- اگر قاضي تحكيم باشد اشكالي ندارد ولي قاضي رسمي مثل زمان ائمه كه حضرت اميرالمؤمنين قاضي رسمي معين مي‏كرد، ولي يك وقت قاضي تحكيم است و دو نفر يك نفر را قبول مي‏كنند و مي‏نشينند و او بين‏شان قضاوت مي‏كند كه اين به جايي ضرر نمي‏زند، اما يك وقت مي‏خواهند قاضي رسمي باشد كه مردم به او مراجعه كنند كه اين قاضي رسمي بايد از طرف همان حاكم قاضي معين شود. (صافي- اين بيان با «فقد جعلته عليكم حاكماً» مخالف است.)
نايب رئيس- آقاي بني صدر بفرماييد.
بني صدر- آقاي جوادي مطلبي راجع به اين‏كه رهبر فرد باشد يا شورا فرمودند من در آن وقت به مناسبت كار ديگري فرصت نكردم نظر خودم را بدهم و ديشب مفصلًا با ايشان صحبت كردم و من قانع نشدم كه بايد بنا را بر 3 فرد گذاشت. حالا بفرماييد چرا بنا را بر شورا نگذاريم و بنا را بر فرد بگذاريم؟ زيرا اگر بنا را بر شورا بگذاريم تا حدودي اين سؤالات برطرف مي‏شود و ما مي‏فهميم كه آن ملوك الطوايفي از بين مي‏رود و بالاخره هر كسي هست در آن شورا جمع مي‏شوند و مردم با يك رهبري معيني سروكار دارند. حال آن‏كه اگر فرد باشد باز همين صحبت‏هايي كه به صورت سؤال مطرح شد و جواب روشني هم نگرفت سر جايش باقي خواهد ماند.
اگر چنان‏چه فرض كرديم يك نفر امتياز داشته باشد و ديگران در عرض او نباشند شورا قرار دادن كه معني ندارد شورا در صورتي است كه يك نفر ممتاز نباشد، اما اگر يك نفر
                        مشروح مذاكرات قانون اساسى‏جلسه‏50-32، ص: 1097
شاخص باشد و البته آن شاخص هم بدون شورا كارها را انجام نمي‏دهد، ولي نمي‏شود يك نفري كه امتياز دارد و همه مردم از او تقليد مي‏كنند و همه به او توجه دارند، معذلك بياييم و دو نفر ديگر را در عرض او قرار بدهيم چون آن يك نفر قهراً يك تعيني پيدا كرده است. پس ما نه فرد را ملاك قرار داده‏ايم نه شورا را بلكه گفته‏ايم اگر چنان‏كه يك نفر امتياز كامل دارد كه اكثريت قاطع از او تقليد مي‏كنند او رهبر مي‏شود.
بني صدر- خبرگان يك شورايي براي او تعيين مي‏كند كه او با آنها مشورت بكند.
نايب رئيس- آقاي جوادي قبل از اين‏كه پيشنهاد كفايت مذاكرات بيايد شما اسم نوشته بوديد نوبت شما را رعايت مي‏كنم، بفرماييد. (مكارم شيرازي- يك سؤال هم آنجا رسيده است.) بلي.
جوادي- مسأله‏اي كه شورا فرد است يا به رهبري است اين مسأله يك مسأله مبنايي بود كه تا حدودي بحث شد و اما اين اشكال را شوراي رهبري حل نمي‏كند براي اين‏كه شوراي رهبري پنج يا شش نفر در يك مركزي مي‏نشينند و درباره رهبري تصميم‏گيري مي‏كنند مسأله قاضي تحكيم كه در ذهن جناب‏عالي هم هست و آقايان هم تأييد كردند در زمان غيبت ما قاضي تحكيم نداريم. اين قاضي تحكيم ما زمان حضور امام است زيرا قاضي تحكيم بايد شرايط قاضي منصوب را داشته باشد يعني اجتهاد مطلق، چه ديگران مراجعه بكنند يا نكنند ادله نصب او را مي‏كرد. قاضي تحكيم مال زمان حضور است. فقط در زمان حضور اگر كسي مجتهد هم باشد، نا امام نصبش نكند سمت قضاوت ندارد. استثنائاً مي‏توانند به او مراجعه كنند كه مي‏شود قاضي تحكيم. اشكال جناب آقاي اشراقي با شوراي رهبري حل نمي‏شود، براي اين‏كه شوراي رهبري معني‏اش اين نيست كه با همه مجتهدين سطح كشور مشورت كنند بنابراين آن اشكال هست و اگر آن اشكال در بسياري از شهرها هست آن را بايد از يك راه اساسي حل كرد كه جناب آقاي منتظري اشاره كردند كه دادگاه در حكومت اسلامي‏در اختيار حاكم شرع است يعني حق دخالت به طور رسمي ندارد، مگر به اذن همان رهبر كه آن وقت صحيح مي‏شود كه رهبر هم اذن عام مي‏دهد اگر كسي مجتهد شد مي‏تواند، يعني اذن مي‏دهد، تنفيذي كند و اگر مسأله اذن عام رهبر نباشد، اين اشكال و شبهه را نه وحدت رهبري حل مي‏كند نه شوراي رهبري.
نايب رئيس- متشكرم.
كرمي- من جواب آقاي جوادي را مي‏دهم كه اينجا ارتباطي به ولايت فقيه در اين اصل ندارد. توجه بفرماييد، قضا در زمان غيبت اگر بگوييم هيچ هم تعطيل بردار نباشد «و كل مجتهدله حق القضا» مردم هم اختلاف پيدا نمي‏كنند در هر دمي اگر يك مجتهدي پيدا شد مي‏تواند قضاوت بكند، اما آن امر به اين اصل ارتباطي ندارد. بايستي در اصل قضا كه مي‏آيد روشن شود كه آيا قضاوت‏هاي خارج از دادگاه اعتبار دارد يا ندارد.
نايب رئيس- پيشنهاد كفايت مذاكرات رسيده است. موافقين با كفايت مذاكرات دست بلند كنند (اكثراً دست بلند كردند) تصويب شد. بنابراين اصل را براي رأي‏گيري مي‏خوانم:
اصل 84 (اصل يكصد و هفتم)- هرگاه يكي از فقهاي واجد شرايط مذكور در اصل پنجم اين قانون از طرف اكثريت قاطع مردم به مرجعيت و رهبري شناخته و پذيرفته شده باشد، همان‏گونه كه در مورد مرجع عاليقدر تقليد و رهبر انقلاب آيت الله العظمي امام خميني چنين شده است، اين رهبر ولايت امر و همه مسؤوليت‏هاي ناشي از آن را برعهده دارد. غير اين صورت،
                        مشروح مذاكرات قانون اساسى‏جلسه‏50-32، ص: 1098
خبرگان منتخب مردم درباره همه كساني كه صلاحيت مرجعيت و رهبري دارند و بررسي و مشورت مي‏كنند. هرگاه يك مرجع را داراي برجستگي خاص براي رهبري بيابند او را به عنوان رهبر به مردم معرفي مي‏نمايند، وگرنه سه يا پنج مرجع واجد شرايط رهبري را به عنوان اعضاي شوراي رهبري تعيين و به مردم معرفي مي‏كنند.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري را اعلام مي‏كنم، عده حاضر شصت و هشت نفر، تعداد كل آراء شصت و هشت رأي، اراء موافق پنجاه و نه رأي، آراء مخالف سه رأي آراء ممتنع شش رأي، بنابراين تصويب شد، تكبير. (حضار سه مرتبه تكبير گفتند).
5- طرح و تصويب اصل 85 (اصل يكصد و هشتم)
نايب رئيس- اصل 58 مطرح است كه قرائت مي‏كنم ضمناً يكي دو اصلاح لفظي هم در آن شده است كه گوياتر باشد:
 «قانون مربوط به شرايط خبرگان، عدد و كيفيت تعيين آنها» (سبحاني 0 به جاي «تعيين» بايد نوشته شود «انتخاب») به اين جهت تعيين نوشتيم كه انتخاب يا غير انتخاب هرچه باشد شامل شود.
دكتر آيت- قبلًا هم گفتيم انتخاب چون منتخب مردم هستند.
نايب رئيس- متوجه هستم ما از اين نظر اين‏طور نوشتيم كه در آينده دست كسي را نبسته باشيم. حالا به متني كه خود آقايان آن روز تهيه كردند توجه بفرماييد. «قانون مربوط به عدد و شرايط خبرگان، كيفيت تعيين آنها» (سبحاني- ممكن است با اصل قبلي مغايرت داشته باشد.) خير.
اصل 85- قانون مربوط به عدد و شرايط خبرگان، كيفيت انتخاب آنها و نظام‏نامه داخلي جلسات آنها براي نخستين دوره بايد به وسيله اولين شوراي نگهبان تهيه و با اكثريت آراء تصويب شود و به تصويب نهايي رهبر انقلاب برسد از آن پس هرگونه تغيير و تجديد نظر در اين قانون از اختيارات خود مجلس خبرگان است.
نايب رئيس- در اين زمينه بحثي نيست؟
بيت اوشانا- به جاي «عدد» بايد نوشته شود «تعداد» يا «عدد».
نايب رئيس- بلي «تعداد را بنويسيم بهتر است آقاي مراغه‏اي جناب‏عالي موافقيد؟ (مقدنم مراغه‏اي- مخالفم.) جناب‏عالي بفرماييد به عنوان مخالف صحبت كنيد آقاي موسوي تبريزي شما به چه عنوان صحبت مي‏فرماييد.؟ (موسوي تبريزي- به عنوان موافق.)
مقدم مراغه‏اي- به نام خدا. بنده اين مطالبي را كه عرض مي‏كنم براي تاريخ است و مي‏دانم كه حالا مؤثر نخواهد بود ولي ان شاء الله روزي نوه آقاي بهشتي مي‏آيد مجلس و سراغ كتابخانه را مي‏گيرد و بعد مي‏رود آنجا و صورت جلسات را مي‏خواند و بعد هم مي‏ميرم و آقايان هم همه خواهند مرد ولي ان شاء الله ايران زنده مي‏ماند و اسلام باقي مي‏ماند ولي همه ما مي‏خواهيم مرد، ليكن آن روحي كه انتظار بود از اين مجلس چون اين ساختماني كه اينجا ملاحظه مي‏فرماييد صحنه‏هاي عجيب و غريبي ديده است ولي همه گذشته، مطلبي كه راجع به اين اصل بنده خواستم عرض كنم اين است كه ما آمده‏ايم يك ابداع جديدي كه مي‏خواهد بشود بنده اين را صريحاً عرض مي‏كنم كه‏
                        مشروح مذاكرات قانون اساسى‏جلسه‏50-32، ص: 1099
تا حالا در تشيع سابقه نداشته ما مي‏خواهيم اختياراتي به دست يك هيأتي يعني شوراي نگهبان بدهيم عرض كردم مسأله امروز حل است تا امام باقي است اين مسأله حل است و اين‏كه عرض مي‏كنم براي تاريخ صحبت مي‏كنم. (كرمي- بگذار آن موقع بيا صحبت كن.)
مقدم مراغه‏اي- اين امانتي است كه به ما سپرده شده است دادن اين اختيارات به شوراي نگهبان به عقيده بنده صحيح نيست. (يزدي- تصويب شد و گذشت.)
نايب رئيس- آقاي مراغه‏اي كدام اختيارات؟
مقدم مراغه‏اي- تا به حال كه ما سابقه نداشتيم درباره مجلس خبرگان اولًا مجلس خبرگان كه گفته مي‏شود اين مجلس خبرگان در نظر گرفته مي‏شود. در حالي كه منظور اين مجلس خبرگان نيست. مجلس خبرگاني كه در اين اصل گفته شده مجلس خبرگان ديگري است با يك اختيارات ديگر و براي منظور ديگر حالا ما چطور مي‏خواهيم درباره نحوه تشكيل آن به يك شورايي يعني شوراي نگهبان اختيار بدهيم كه شش نفر حقوق‏دان هم در آن شورا هست؟
نايب رئيس- مثل اين‏كه در صحبت جناب‏عالي ابهامي باشد فقط توضيح مي‏دهم كه حضرت‏عالي موضوع بحث‏تان براي دوستان و شنوندگان مشخص‏تر بشود. اينجا مسؤوليت خبرگان آينده فقط يك مسؤوليت است و مسؤوليت را در اصل 84 مشخص كرديم كه آنها فقط مي‏آيند براي انتخاب رهبر و شوراي رهبري.
مقدم مراغه‏اي- آقاي بهشتي ملاحظه بفرماييد بنده نظرم اين است در اين اصل نوشته شده: «كيفيت تعيين آنها و نظام‏نامه داخلي آنها براي نخستين دوره».
نايب رئيس- چه كساني را مي‏گويد؟
مقدم مراغه‏اي- نمايندگان خبرگان را ...
نايب رئيس- يعني كساني كه انتخاب‏كننده شوراي رهبري هستند.
مقدم مراغه‏اي- آن وقت اختيارات آنها را مي‏دهند به اولين شوراي نگهبان؟
نايب رئيس- بلي عيبي ندارد.
مقدم مراغه‏اي- اولين شوراي نگهبان كه الان معلوم نيست چه كسي هست و در چه زماني خواهد بود.
تهراني- تعدادشان را، اساس‏نامه‏شان را و برنامه انتخابات‏شان را آنها تعيين مي‏كنند و الا داشته باشند مي‏توانند بعداً نظرشان را بيان كنند.
نايب رئيس- بنده فقط خواستم صحبت حضرت‏عالي مشخص شود.
مقدم مراغه‏اي- بنده مي‏گويم چنين شورايي كه مي‏خواهد مقررات مربوط به مجلس خبرگان و انتخاباتش و همه چيزش را تعيين كند آيا چنين چيزي را صحيح مي‏دانيد؟ خدا شاهد است صحيح نيست. (كرمي- آقاي دكتر بهشتي يا جواب بدهيد يا ما مي‏آييم جواب مي‏دهيم.)
نايب رئيس- آقاي كرمي سؤال از شخص نيست ايشان مطلبشان را به صورت سؤال بيان‏
                        مشروح مذاكرات قانون اساسى‏جلسه‏50-32، ص: 1100
مي‏كنند اجازه بفرماييد بعداً يك موافق پاسخ خواهد گفت.
مقدم مراغه‏اي- بنده براي اين‏كه منفي صحبت نكرده باشم و راه گشايي كرده باشم پيشنهاد مي‏كنم لااقل به اولين مجلس منتخب اين اختيار داده شود كه يك گروهي كه مي‏خواهد يك چنين وضعي را با چنين اختياراتي تعيين كنند لااقل از طرف مردم نمايندگي داشته باشد.
دكتر ضيائي- آنها از طرف مردم نمايندگي دارند.
نايب رئيس- آقاي دكتر ضيائي بنده خواهش كردم اجازه بدهيد ايشان مطلبشان را بفرمايند و اگر آقايان اعتراضي دارند بفرمايند كه اسمشان را اينجا بنويسند و روي نوبت بيابند صحبت كنند.
مقدم مراغه‏اي- دو مطلب است كه هر اصلي بعد از اين دو بعداً بيايد بنده اين را پيش‏بيني كردم و حضور آقايان گفتم كه از اين به بعد اين دو در هر حال تصادم هستند و آن مسأله حاكميت ملت و مسأله ولايت فقيه است كه اين را تا پيش خودمان حل نكنيم و خدا شاهد است كه هنوز حل نشده است چون بنده سؤالاتي كه اينجا مي‏شود بادقت تعقيب مي‏كنم و اگر مي‏دانستم براي همه آقايان حل شده اين را عرض نمي‏كردم ولي نه براي آقايان حل شده و نه براي مردم ايران حل شده و ما داريم يك چيزي را از اينجا مي‏گذرانيم كه ابهام در آن هست ولي من مي‏خواهم يك چيز روشني باشد. به هر حال فرمودند كلي صحبت نكنيد بنده هم اطاعت مي‏كنم ولي من واگذاري چنين اختيارات را به اولين شوراي نگهبان مصلحت نمي‏دانم شايد بهتر باشد به اولين مجلس منتخب واگذار شود.
تهراني- اگر اجازه مي‏فرماييد بنده بيايم و پاسخ ايشان را بدهم كه اين عين حاكميت ملي است.
رباني املشي- آقاي مهندس مراغه‏اي هر وقت پشت ميكروفن مي‏آيند يك مطلبي را مي‏گويند كه جنجالي ايجاد كند اين بار هم كه آمدند مي‏گويند اگر بعد از اين نوه آقاي بهشتي بيايند و صورت جلسات مجلس را ببينند آن وقت اعتراض مي‏كنند اين در حقيقت به اين معنا است كه ما اين مطلب را خودمان تصويب نكرديم آقاي بهشتي به ما دستور دادند و ما گفتيم بلي و اگر آقاي بهشتي به ما بگويند نه ما هم مي‏گوييم نه، شما هر وقت نمي‏رويد پشت ميكروفن يك مطلب عليه ما مي‏گوييد.
كريمي- ايشان در بياناتشان گفتند تصادم بين ولايت فقيه و حاكميت ملت خواهد بود چطور اين موضوع براي همه حل شده ولي براي ايشان حل نشده است؟
كرمي- آقاي مراغه‏اي سه روز صبح و بعد از ظهر اينجا مي‏آمديد چرا حرف نمي‏زديد؟ حالا كه مي‏بينيد اينجا تماشاگر هست حالا اين مطلب را بيان مي‏كنيد و مي‏خواهيد تظاهر كنيد.
مقدم مراغه‏اي- بنده مطالبم را در آن جلسات هم گفتم.
كريمي- ساكت باش.
نايب رئيس- آقاي كريمي توجه بفرماييد آقاي موسوي تبريزي به عنوان موافق صحبت مي‏كنند و به نكاتي كه آقاي مراغه‏اي اينجا بيان كردند پاسخ مي‏دهند. آقاي دكتر بني صدر شما سؤالي داريد؟
بني صدر- من مي‏خواهم ببينم شما به شوراي نگهبان چطور اختيار قانون‏گذاري داده‏ايد
                        مشروح مذاكرات قانون اساسى‏جلسه‏50-32، ص: 1101
اقلًا مي‏نوشتيد آيين‏نامه، يك چيزي بود خوب ايشان راست مي‏گويند اين يك سابقه‏اي مي‏شود و معلوم مي‏شود كه ما دو مجلس قانون‏گذاري داريم.
نايب رئيس- بلي مي‏نويسيم «آيين‏نامه مربوط» تذكر خوبي است آقاي موسوي بفرماييد.
موسوي تبريزي- اين اصل 85 از اول تا آخرش كه در واقع تتمه اصل 84 است غير از يك جمله و يك نكته بقيه همان است كه آقايان مراجع در رساله‏هاي خودشان نوشته‏اند حالا من تعجب مي‏كنم چطور آدم اين مسائل به اصطلاح پيش پا افتاده در رساله‏هاي عمليه را نتواند تصور بكند. ولايت فقيه و رهبري يك فرد يا رهبر به عنوان شورايي يكي از ضروريات مذهب است روز جمعه گذشته در محضر امام بودم پاسداران منطقه شش آمده بودند محضرشان آنجا صحبتي برايشان فرمودند جمله‏اي كه فرمودند من يادداشت كردم كه عين جمله‏شان را بگويم. ايشان فرمودند «كسي اگر بگويد اسلام منهاي ولايت فقيه معنايش اين است كه تا به حال اسلام را تجزيه و تحليل نكرده است و منهاي اسلام را نفهميده است» بعد فرمودند اين‏قدر تقليد از غرب نكنيد و اسم كلمه خبرگان را هم آوردند و گفتند حتي اينها كه در مجلس خبرگان هستند آ نها نبايد اين‏قدر تقليد از غرب و شرق بكنند چرا اصالت خودشان را بايد از دست بدهند؟ اين مطلب را صراحتاً فرمودند و نوارش هم موجود است كه «كسي كه مخالف ولايت فقيه است مخالف اسلام هست» و به نظر من از ربقه اسلام خارج است. اين يك مطلب راجع به اصل ولايت فقيه. حالا بنده اول راجع به اين اصل صحبت مي‏كنم بعد جواب فرمايشات برادرم آقاي مقدم مراغه‏اي را عرض مي‏كنم ما گفتيم رهبر يا شوراي رهبري را خبرگان تعيين بكنند چون ما رهبر را فقط نمي‏خواهيم كه رهبر سياسي باشد بلكه علاوه بر رهبر سياسي بودن، بايد مرجعيت هم داشته باشد كه پشتوانه مردمي داشته باشد و در مسأله مرجعيت خبره مي‏خواهد، اين مسأله‏اي است كه در رساله‏هاي عملي خود آقايان مراجع نوشته‏اند كه حداقل دو نفر خبره در تعيين مرجع لازم هست ما هم اينجا گفته‏ايم چه كساني هستند آن افرادي كه به عنوان رهبر يا به عنوان شوراي رهبري در مملكت رهبري خواهند كرد به اضافه مرجعيت‏شان، خبرگاني هستند، خبرگان يعني آنهايي كه اجتهاد اشخاص و عدم اجتهاد را تشخيص مي‏دهند و منظور اين مجلس خبرگان نيست چون ولايت فقيه زيربنايش اجتهاد است ملاك خبره بودن اجتهاد است و آنها مي‏آيند و تعيين مي‏كنند. در كميسيون بحث شد كه آيا بگوييم هفتاد نفر، جناب آقاي دستغيب كه الان اينجا تشريف ندارند ايشان فرمودند هفتاد نفر بعضي‏ها گفتند سيصد نفر بعضي‏ها گفتند صد نفر يا پنجاه نفر و بحث شد كه از تمام بلاد و حوزه‏ها تعداد خبرگان چند نفر بايد باشند بعد گفتيم بهتر است بگذاريم به عهده قانوني كه بعداً مي‏آيد و تعدادي كه خبرگان تمام بلاد و خبرگاني كه در تمام حوزه‏هاي علميه هستند صلاح بدانند اين اول كيفيت انتخاب و تعدادشان را شوراي نگهبان كه شش نفر مجتهد جامع الشرايط هستند و من جمله «شرايطهم العداله» هست آنها تعداد و كيفيت انتخاب را بيان كنند حالا اين كجايش مخالف شرع است؟ بنده نمي‏دانم كجايش مخالف حقوق بشر است. اما مسأله حاكميت ملت كه جناب آقاي مقدم مراغه‏اي فرمودند اين اصل 84 را كه با 59 رأي تصويب كرديد اگر اين ولايت فقيه كه در قسمت اول اصل 85 مثل به اصطلاح رهبري امام خميني باشد عين معنايش حاكميت ملت است. حاكميت ملت مگر
                        مشروح مذاكرات قانون اساسى‏جلسه‏50-32، ص: 1102
معنايش اين نيست كه مستقلًا بايد نظر و رأي بدهد؟ مگر حاكميت ملت معنايش اين نيست كه من بايد در سرنوشت خودم استقلال رأي داشته باشم؟ ببينيد اين ملت در پيش چشم شما است اين مردم در پيش چشم شما هستند اينها همه مي‏گويند حزب فقط حزب الله، رهبر فقط روح الله اين را خودشان قبول دارند بعد از پذيرش مردم كه ولايت فقيه از نظر اثبات در اصل پنجم هم بعد از پذيرش مردم اثباتاً پذيرش مردم را پشتوانه براي آن قرار داديم و نه ما قرار داديم بلكه خدا قرار داده است لهذا حاكميت ملت عين ولايت فقيه است و اگر قسمت دومش را بفرماييد، قسمت دوم كه خبرگاني بيابند و يك نفر كه اوصاف ويژه و خاصي دارد از بين مراجع يا به عنوان شوراي رهبري انتخاب كنند اين كار با حاكميت ملي كجايش مخالف است؟ اما آن چيزي كه ما مي‏دانيم از قانون شرع كه ان شاء الله تا آخر هم خلاف شرع در اين قانون اساسي به قدر پر كاه يا به قدر سر مو پيدا نخواهيد كرد آن‏چه كه ما از قانون خودمان مي‏دانيم خبرگان را مردم انتخاب مي‏كنند پس از اول اساس رهبري را زير پاي حاكميت ملت مي‏گذاريم؛ كه مردم خبرگان را انتخاب بكنند و خبرگان بيايند و نظر بدهند در مورد افرادي كه در رأس علماي شيعه هستند و ببينند كدام يك صفت اجتهاد، عدالت، تقوا و آن صفاتي را كه جنبه تخصصي دارد مثل مسأله ولايت فقيه كه بعد از غيبت كبري امام زمان عليه الصلوه و السلام به اصطلاح اسلام شاهنشاهي به من و شما معرفي كردند و حالا ما از اسلام فقط اسلام شاهنشاهي را مي‏دانيم، در اين مسائل كه مسأله تخصصي است اگر برادران محترم يك مقدار مطالعات بيشتر داشته باشند مي‏فهمند كه جريان اكر چيست و ديگر بيجا مخالفت نمي‏كنند پس بنابراين نه اصل با حاكميت ملت مخالفت دارد و نه خلاف شرع است و نه مخالف حقوق حقه مردم است و اين‏كه به عهده قانون گذاشته است كه شوراي نگهبان و آن شش نفر، علتش اين است كه ما ديديم بهترين مرجع براي تعيين خبره و براي تعيين تعداد خبره و كيفيت انتخاب، همان شش نفر نواب امام زمان هستند كه در رأس مجلس شوراي ملي هستند و بايد از نظر تطبيق قانون با شرع آنها نظارت داشته باشند، به اين جهت به عهده آنها گذاشته شده است كه قانون نحوه تشكيل مجلس خبرگان را معين مي‏كنند بعد ملت آنها را انتخاب مي‏كند و اين عين حاكميت ملت است نه اين‏كه مخالف حاكميت ملت، اين عرض من بود.
مكارم شيرازي- آيا منظور شش نفر مجتهد است يا همه اعضاء؟
نايب رئيس- خير آقا همه اعضاء.
مكارم شيرازي- من مي‏گويم اگر دو طرح براي خبرگان در شوراي نگهبان آمد يك طرحش را شش نفر حقوق‏دان و يك نفر مجتهد موافقت كرد و طرح دومش را پنج نفر مجتهد موافقت كرد با توجه به اين‏كه ما مي‏خواهيم وضع نظام ولايت فقيه را بدهيم آن وقت معنيش اين است كه اين پنج‏تا را بگذاريم كنار و آن هفت‏تا بپذيريم؟
نايب رئيس- پيشنهاد مي‏شود كه اين را بكنيم دو سوم آراء. آقاي دكتر بني صدر بفرماييد.
بني صدر- مي خواستم جواب بدهيد كه چرا اين را در اختيار مجلس اول نگذاشتيد؟ اگر احتمال اين بوده است كه مجلس درروزهاي اول اين را تصويب نكند مي‏شود در اينجا قيد كرد
                        مشروح مذاكرات قانون اساسى‏جلسه‏50-32، ص: 1103
در اوليه روز رسميتش اين را تصويب بكند چون اين تعبيرش اين است كه سوء ظن به نمايندگان مردم ممكن است باشد.
نايب رئيس- خير چنين چيزي نبوده است.
بني صدر- زيرا آيين‏نامه نوشتن و قانون نوشتن از شئونات مجلس شوراي ملي هست و اين هم كه از جمله قوانين الهي نيست كه بگوييم فقها فقط مي‏توانند بفهمند. نظام‏نامه نوشتن كار مجلس است اين را بايد به عهده مجلس گذاشت و اين جور تعبير نشود كه شما همه چيز را خلاصه مي‏كنيد.
نايب رئيس- آقاي فاتحي بفرماييد.
فاتحي- به نظر من اشكال ندارد كه ولو دو نفر مجتهد باشد با عده‏اي حقوق‏دان اين كار را انجام بدهند اين كاري كه نمي‏خواهد بكند مي‏خواهد نظام‏نامه داخلي را بعداً به تصويب رهبر انقلاب برساند يا آن‏كه قانون انتخابات راتصويب بكند به نظر من هيچ اشكالي ندارد.
نايب رئيس- آقاي بني صدر چيزي كه ما اينجا نوشته‏ايم شما توجه داريد كه قانون انتخابات اين مجلس را شوراي انقلاب هم قانونيت آن به اعتبار تصويب شوراي انقلاب است. تصويب شوراي انقلاب هم قانونيت آن به اعتبار تعيين رهبر مورد تأييد ملت بود ما فكر كرديم كه قانون انتخابات مربوط به خبرگان را فرض كنيد در اينجا مي‏نوشتيم كه از حقوق شوراي انقلاب فعلي هست حالا عرض من اين است كه براي اين‏كه اين ممكن است طول بكشد ما حساب كرديم كه شوراي نگهبان آينده چيزي است كه تركيب و خصوصياتش، البته من فقط حقوقش را عرض مي‏كنم، ما اگر اين حق را با توجه به اين‏كه ماهيتش يكي هست ماهيت آن شوراي نگهبان آينده و تركيب و ويژگي‏هايش با تركيب و ماهيت شوراي انقلاب تقريباً مشابه به نظر مي‏رسد با اين چيزهايي كه ديديم. (فارسي- به جاي مجلس است.) اجازه بدهيد اين به جاي مجلس را اگر شما در قانون اساسي آمديد در يك مورد معين يكبار و نه براي هميشه يك حقي را به اولين شوراي نگهبان داديد چون مي‏دانيد در اولين دوره‏هاي قانون‏گذاري از اين جور چيزهايي كه مربوط به اولين دوره است پيش مي‏آيد. (فارسي- اشكالش همين يكبار است.) حالا توضيح عرض مي‏كنم.
كرمي- شوراي نگهبان حقوق‏دانانش هيچ سنخيتي با خبرگان فقه ندارند اينجا منظور فقط فقهاي شوراي نگهبان هستند كه اين كار را انجام بدهند.
نايب رئيس- اجازه بفرماييد چون ما نمي‏خواهيم مشكلي حل نشده مسأله‏اي ديگر به وجود بيايد آن چيزي كه آقايان پيشنهاد مي‏كنند اين است كه بنويسيم «قانون مربوط به تعداد و شرايط خبرگان كيفيت انتخاب آنها و آيين‏نامه داخلي جلسات آنان براي نخستين دوره بايد به وسيله فقهاي اولين شوراي نگهبان تهيه و با اكثريت آراء آنها ...» (كرمي- اكثريت را بايد حذف كنيد) خير آقاي كرمي اين‏كه نمي‏شود اكثريت آراء خود آنها بايد باشد. حالا بنده يكبار ديگر براي رأي‏گيري مي‏خوانم:
اصل 85 (اصل يكصد و هشتم)- قانون مربوط به تعداد و شرايط خبرگان، كيفيت انتخاب آنها و آيين‏نامه داخلي آنان براي نخستين دوره بايد به وسيله فقهاي اولين شوراي نگهبان تهيه و با اكثريت آراء آنان تصويب شود و به تصويب نهايي رهبر انقلاب برسد از آن پس هرگونه تغيير و تجديد نظر در اين قانون از اختيارات خود مجلس خبرگان است.
                        مشروح مذاكرات قانون اساسى‏جلسه‏50-32، ص: 1104
                         (اخذ رأي به عمل آمد و نتيجه به شرح زير اعلام شد)

نايب رئيس- عدة حاضر در جلسه هنگام اخذ رأي شصت و شش نفر، تعداد كل آراء شصت و هفت رأي، يك رأي به قيد قرعه خارج شد، آراء موافق پنجاه و يك رأي، آراء مخالف سه رأي، آراء ممتنع دوازده رأي بنابراين تصويب شد تكبير. (حضار سه مرتبه تكبير گفتند.)
6- پايان جلسه‏
نايب رئيس- آقاي تهراني تذكري فرستاده‏اند كه بنده هم قبلا مي‏خواستم عرض كنم و آن اين است كه «كسي كه مخالف ولايت فقيه است از ربقه اسلام خارج است» اين تعبير مناسبي به نظر نمي‏آيد و به خصوص كه حالا نسبت داده شد به امام، بنابراين سعي بشود كه در اين تعبيرها دقت بشود كه مبادا سوء تفاهم‏هاي اساسي پيرامون انقلاب ما به وجود بياورد. جلسه را ختم مي‏كنيم و فردا صبح ساعت هشت جلسة گروه‏ها خواهد بود و بعد از ظهر جلسة علني رسمي خواهيم داشت.
 (جلسه ساعت هجده پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 1105
                        جلسه چهل و يكم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده و دوزاده دقيقه روز 18 مهرماه 1358 هجري شمسي برابر با هجدهم ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) شكيل شد.
فهرست مطالب‏
1- بيانات آقاي دكتر بهشتي پيرامون مراسم بزرگداشت شهادت پاسداران سردشت‏
2- طرح و تصويب اصل 86 (اصل يكصد و نهم)
3- طرح اصل 87
4- پايان جلسه‏
دبيرخانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 1107
1- بيانات آقاي دكتر بهشتي پيرامون مراسم بزرگداشت شهادت پاسداران سردشت‏
نايب رئيس- بسم الله الرحمن الرحيم. امروز هم ما و ملتمان در سوگ جوانان جانباز عزيزي به سر برديم كه براي دفاع از اسلام و انقلاب اسلامي و سرزمين اسلام در راه خدا شهيد شدند. امروز صبح سه نفر از دوستان در مراسم تشييع آنها شركت كردند تا سهمي ناچيز از مجلس ما، در بزرگداشت اين بزرگان به حق انقلاب باشد. از خداي متعال براي آنها طلب رحمت و سعادت هرچه بيشتر مي‏كنيم و مي‏خواهيم كه ما را هم از شهادت بي‏نصيب نگرداند و به احترام و به ياد آنها سوره‏اي از قرآن تلاوت مي‏كنيم. (حضار براي شادي روح شهدا در حال قيام سوره حمد و اخلاص را تلاوت نمودند.) غفرالله لهم و لنا.
2- طرح و تصويب اصل 86 (اصل يكصد و نهم)
نايب رئيس- اصل 86 مطرح است كه قرائت مي‏كنيم.
اصل 86- شرايط و صفات رهبر يا اعضاي شوراي رهبري:
1- صلاحيت علمي و تقوايي لازم براي افتاء و مرجعيت.
2- بينش سياسي و اجتماعي و شجاعت و قدرت مديريت لازم براي رهبري.
اين حقيقت چيزي جز بيان همان شرايطي كه در اصل پنجم آمده بود نيست و اضافه‏اي ندارد و فكر مي‏كنم با تصويب آن اصل پنجم اين اصل ديگر اشكالي ندارد منتها لازم بوده كه اينجا هم ذكر شود ولي با اين حال مي‏بينم كه آقايان براي صحبت كردن اسم نوشته‏اند، آقاي رباني املشي بفرماييد. (رباني املشي- موافق هستم) آقاي جوادي شما؟
جوادي- اگر در قسمت (2) به جاي «لازم»، «كافي» باشد بهتر است.
نايب رئيس- همين‏طور است و بهتر خواهد بود. آقاي فاتحي بفرماييد.
فاتحي- عرض شود «صلاحيت علمي» كافي به نظر نمي‏رسد براي اين‏كه بايد داراي ملكه اجتهاد كه تعبير از او به قوه قديسه الهيه مي‏نمايند باشد و براي رسيدن به آن مقدماتي لازم است كه انسان بپيمايد و ممكن است مثلا از ميان ده هزار نفر، افراد معدودي به اين مقام رفيع برسند و اين كلمه «صلاحيت علمي» يك لازمه اعم است و آن مقصدي را كه ما داريم نمي‏رساند كه داراي قديسه الهيه اجتهاد باشد.
نايب رئيس- دوستان ديگر اين بيان را كافي دانستند متشكرم. آقاي فوزي بفرماييد.
فوزي- شرايط افتاء و مرجعيت از هفت تا يازده شرط ذكر شده است عليهذا لازم است كه اينجا اضافه شود «و شرايط لازم براي افتاء و مرجعيت» اگر «شرايط لازم» اضافه شود معلوم مي‏شود كه شرايط ديگري هم هست.
نايب رئيس- بسيار خوب آقاي رحماني بفرماييد.
                        مشروح مذاكرات قانون اساسى‏جلسه‏50-32، ص: 1108
رحماني- دو سؤال دارم يكي اين‏كه در اصل پنجم مرجعيت را ذكر نكرده‏ايد و در اين اصل و اصل ديگر مرجعيت را ذكر كرده‏ايد. در صورتي كه بين مرجعيتي كه ملاك آن اعلميت هست وبين رهبر با شرايطي كه در اصل پنجم ذكر شده است تفاوت است.
نايب رئيس- ما اين را در اصل 84 و 85 قبلًاتصويب كرده‏ايم و گذشته‏ايم بعد از تصويب آن ديگر جاي بحث نيست.
رحماني- خوب، مطلب دوم اين است با وجود اصل پنجم اين اصل زائد به نظر مي‏رسد آن ديگر جاي بحث نيست.
نايب رئيس- به هر حال اينجا مكرر گفته شد كه هر يك از اصول كلي زير بناي هر يك فصل از فصول بعدي هستند بنابراين به شكلي در آن فصول خواهند آمد. خوب، اگر بحث ديگري نيست براي رأي‏گيري اين اصل را مي‏خوانم:
اصل 86 (اصل يكصد و نهم)- شرايط و صفات رهبر يا اعضاي شوراي رهبري:
1. صلاحيت علمي و تقوايي لازم براي افتاء و مرجعيت.
2. بينش سياسي و اجتماعي و شجاعت و قدرت مديريت كافي براي رهبري.
رباني شيرازي- «تقوايي لازم» صحيحح نيست بنويسيد و «تقواي لازم».
نايب رئيس- «تقوايي» هم باشد عيبي ندارد لطفاً رأي بگيريد.
 (آقايان دكتر روحاني و عضدي در محل نطق حاضر شدند و پس از شمارش آراء نتيجه به فرار زير اعلام گرديد.)
نايب رئيس- نتيجه رأي‏گيري را اعلام مي‏كنم، عده حاضر در جلسه هنگام اخذ رأي شصت نفر، تعداد كل آراء شصت رأي، آراء موافق پنجاه و هفت رأي، مخالف ندارد، آرائ ممتنع سه رأي بنا براين، اين اصل به تصويب رسيد، تكبير. (حضار سه مرتبه تكبير گفتند).
همان‏طور كه قبلًا هم عرض شد چون مفاد اين اصل قبلًا هم تصويب شده بود توانستيم به سهولت به آن رأي بدهيم.
3- طرح اصل 87
نايب رئيس- اصل 87 مطرح است كه قرائت مي‏كنم:
اصل 87- وظايف و اخيارات رهبري:
1. تعيين فقها ي شوراي نگهبان.
2. نصب عالي‏ترين مقام قضايي كشور.
3. اعلان جنگ وصلح در موارد خطر فوري و فرستادن آن به مجلس شوراي ملي براي رسيدگي و رأي‏گيري.
4. فرماندهي عالي كل قوا.
5. اتخاذ تصميم درباره عزل رئيس جمهوري به تر تيب زير:
هر گاه رئيس‏جمهور به خيانت و تخلف از وظايف قانوني خود متهم شود يا در مظان ضعف و ناتواني در ايفاي وظايف خود قرار گيرد، موضوع براي رسيدگي به مجلس شوراي ملي ارجاع مي‏شود. مجلس به موضوع رسيدگي و در صورتي كه اكثريت رأي دادند، پرونده را براي محاكمه به شوراي عالي قضائي مي‏فرستند. در صورت رأي شوراي عالي قضائي ثبوت اتهام، رهبري با در نظر گرفتن مصالح كشور تصميم لازم را اتخاذ و اجرا مي‏كند.
                        مشروح مذاكرات قانون اساسى‏جلسه‏50-32، ص: 1109
خوب هجده نفر ثبت نام كرده‏اند براي صحبت، من يكي يكي مي‏خوانم و اول با دست رأي مي‏گيريم.
1. «تعيين فقهاي شوراي نگهبان» آقاياني كه اينجا اسم نوشته‏اند در اين مورد اشكالي دارند؟ (نمايندگان- خير) پس موافقين دست بلند كنند (اكثريت دست بلندكردند) تأ ييد مي‏شود.
2. «نصب عالي‏ترين مقام قضائي كشور» دوستان در اين مورد صحبتي دارند؟ آقاي منتظري بفرماييد.
دادستان و رئيس ديوان عالي كشور دو مقام محسوب مي‏شوند و اين جمله روشن نيست چون هر دو بايد از طرف رهبر منصوب بشوند.
نايب رئيس- سؤال آقاي منتظري اين است كه از كلمه «عالي‏ترين» يك مقام فهميده مي‏شود در حالي كه ممكن است دو مقام هر دو عالي‏ترين مقام قضايي كشور باشند رئيس ديوان عالي كشور به عنوان قاضي نشسته و دادستان كل كشور به عنوان قاضي ايستاده و بنابراين عبارت طوري باشد كه اگر در كشور دو مقام يا سه مقام هم‏طراز قضايي وجود داشتند كه هر سه عالي‏ترين بودند هر سه شامل بشود حالا ما اين كار را مي‏كنيم كه اگر در آينده در بحث قوه قضائيه واقعاً ديديم چند مقام دارند در درون‏هايي اين را مي‏كنيم «مقامات» ولي فعلا به نظر من شامل مي‏شود، آ قاي دكتر قائمي بفرماييد.
دكتر قائمي- ما وقتي اين اصل را مي‏نوشتيم منظورمان اين بود كه عالي‏ترين مقا م قضائي را رهبر يا شوراي رهبري انتخاب كنند و قضاوت ديگر به وسيله اين مقام منصوب شوند.
نايب رئيس- اين را كه نمي‏شود اينجا نوشت اين را در اصول مربوط به قوه قضاييه در نظر مي‏گيريم.
دكتر قائمي- «عالي‏ترين مقام قضايي» يك جنبه ابهامي دارد براي اين‏كه الان ما نمي‏دانيم كه وزير دادگستري عالي‏ترين مقام به حساب مي‏آيد يا رئيس ديوان عالي كشور، از آن جهت كه ما نمي‏دانيم حكم قضات را چه كسي امضا مي‏كند.
نايب رئيس- مقامات عالي غير از عالي‏ترين است براي اين‏كه رؤساي هر يك از ديوان عالي كشور هم مقامات عالي قضائي هستند فقط اگر خيلي وسوسه هست مي‏توانيم بنويسيم عالي‏ترين مقامات عالي كشور ولي من گمان مي‏كنم، اين ابهام را زياد اهميت ندهيم چون مطلب معلوم است كه چيست.
حجتي كرماني- چرا اهميت ندهيم؟
نايب رئيس- اين ابهام اطلاقي است نه ابهام اجمالي، اين اطلاق را در اينجا محفوظ نگه داريم تا وقتي كه قوه قضائيه تمام شد بعد اينجا رسماً اسم ببريم وقتي كه در اصول قوه قضائيه مشخص شد كه چه كساني هستند بعد، اين عنوان را بر مي‏داريم نه مقانات مي‏گذاريم. نه مقام مي‏گذاريم صراحت مي‏نويسيم نصب فلان فلان. ما ممكن است يك شوراي عالي قضائي داشته باشيم مشرف بر تمام مقامات قضائي كشور آن وقت مي‏شود «نصب اعضاء شوراي عالي قضائي كشور»
حجتي كرماني- همين را بگذاريد تا ما بفهميم به چه رأي مي‏دهيم.
نايب رئيس- هنوز نمي‏دانيم چيست در فصول مربوط به قوه قضائي مي‏آيد و براي اين‏
                        مشروح مذاكرات قانون اساسى‏جلسه‏50-32، ص: 1110
كه بدانيد به چه رأي مي‏دهيد بايد گفت كه شما به عالي‏ترين مقام رأي مي‏دهيد حالا مي‏خواهد فرد باشد يا گروه.
دكتر قائمي- اين ابهام دارد از اين جهت كه منظور ما اين است كه حكم قضات بعدي را چه كسي امضاء مي‏كند اين مهم است.
نايب رئيس- جاي آن در قوه قضائيه مي‏باشد. آقاي دكتر غفوري بفرماييد.
گلزاده غفوري- با توجه به آن اصلي كه مربوط به شوراي عالي قضائي هست و پيش‏بيني شده كه در آنجا يازده يا دوازده عضو مي‏باشد بعضي از اينها را رهبر نصب مي‏كند و بعضي ديگر ر ا چون با انتخاب قضات ديوان عالي كشور است بعداً تأييد مي‏كند اگر صلاح باشد اين‏طور بشود «نصب و تأييد مقامات قضائي طبق قانون».
نايب رئيس- به نظر خيلي از دوستان اين عبارت همين‏طور كافي است بنابراين ...
سبحاني- اين‏طور بنويسيد «نصب عالي‏ترين مقامات قضائي كشور يا تنفيذ آن» مي‏خواهم قضاوت شرعي باشد.
نايب رئيس- شرعي است ولي بايد معين كند.
حجتي كرماني- پيشنهاد آقاي دكتر غفوري چه اشكالي دارد؟
نايب رئيس- براي اين‏كه هنوز معلوم نيست كه چه كسي نصب مي‏شود و چه كسي تأييد مي‏شود
حجتي كرماني- بعداً تكليفش معلوم مي‏شود.
نايب رئيس- توضيح اين است كه اصلًا ممكن در آن نصب نباشد و فقط تأييد باشد.
حجتي كرماني- گفتند طبق قانون يعني قانون معين مي‏كند.
نايب رئيس- ما مي‏خواهيم اينجا بگوييم مسلماً كسي را داريم كه او نصب مي‏كند.
حجتي كرماني- شما در شوراي عالي قضائي خواهيد رسيد كه يك چند نفري منحصراً بايد شوراي رهبري منصوب بكند.
نايب رئيس- پس اصل نصب را اينجا مي‏خواهم محفوظ نگه داريم اما آن لفظ «يا» اگر بيايد طوري است كه در اينجا اين اصل «نصب» را براي محفوظ نگه نمي‏دارد به «تأييد» فقط مربوط مي‏شود. (ضيائي- نوشته شود «عالي‏ترين مقامات») آقاي دكتر ضيائي گفتيم وقتي عالي‏ترين مقامات گفته مي‏شود فقط طوري نيست كه آن دوتايي كه هم‏طراز هستند را شامل بشود عالي‏ترين مقامات يك عبارتي كه هنوز آن ابهام خودش را دارد بنابراين ...
دكتر ضيائي- مقامات عالي غير از عالي‏ترين مقامات است عالي‏ترين مقامات عبارت است از سه نفر يا پنج نفري كه بايد از طرف رهبر نصب بشود بر طبق آن اصولي قضائي كه نوشته شده است.
تهراني- ممكن است يك نفر عالي‏ترين مقام باشد.
نايب رئيس- فكر مي‏كنم كه روا نباشد كه بيشتر بر سر اين لفظ معطل بشويم. آقاي طاهري بفرماييد.
طاهري خرم‏آبادي- به نظر مي‏رسد به همين شكل مطلب باشد براي اين‏كه در شوراي عالي قضائي كه پيش‏بيني شده اولًا تعداد آن هنوز معلوم نيست. آقاي دكتر غفوري مي‏فرمايند
                        مشروح مذاكرات قانون اساسى‏جلسه‏50-32، ص: 1111
يازده نفر، بعضي از اعضاي كميسيون مي‏گويند هفت نفر باز در آنجا مجتهدين اين شورا هنوز معلوم نيست كه همه از طرف رهبر باشند يا فقط دادستان و رئيس ديوان‏عالي كشور از طرف رهبر باشند نظرات مختلفي است كه اينها بايد بعداً معلوم بشود بنابراين به نظر مي‏رسد كه مطلب به همين شكل باشد.
نايب رئيس- من خيال مي‏كنم اين متني كه تهيه شده اگر به آن رأي بدهيد مخل كار آينده‏مان نخواهد نبود موافقين به «نصب عالي‏ترين مقام قضائي كشور» دست بلند كنند (اكثريت دست بلند كردند.) تأييد مي‏شود. قسمت سه را مي خوانم «3- اعلان جنگ و ...»
منتظري- آن قسمت «فرماندهي عالي كل قوا» را بياوريد در رديف 3 «اعلان جنگ وصلح الي آخر» را در رديف 4 قرار بدهيد چون اول بايد فر ماندهي عالي كل قوا باشد تا بتواند اعلان جنگ يا صلح بكند.
نايب رئيس- فرقي نمي‏كند مي‏خوانم:
 «3- فرماندهي عالي كل قوا» آقاي دكتر آيت فرمايشي داريد؟ (آيت- من موافقم.) آقاي موسوي اردبيلي شما؟ (موسوي اردبيلي- من مخالفم.) پس اجازه بفرماييد اول يك موافق و يك مخالف صحبت كنند. آقاي موسوي اردبيلي به عنوان مخالف بفرماييد.
موسوي اردبيلي- بسم الله الرحمن الرحيم. من با اين اصل كه اين‏طور تنظيم شده معتقدم هم زيادي دارد هم كسر دارد البته كسرش را اينجا متوجه شدم ما راجع به نصب نخست وزير فكر مي‏كرديم نه به عنوان نصب، به عنوان اين‏كه بالاخره بايد يك جوري باشد انتصابي، حالا من عرض مي‏كنم كه خودم چطور فكر كرده بودم انتصابي به مقام رهبري داشته باشد تا اين نحوه تضادي كه در فكر من هست و شايد در فكر آقاي آن هم باشد راجع به حكومت شرعي و عرفي امسال اينها اين به كلي از بين برود و حداقل ما بگوييم اين مأذون از طرف او است منتها بحث بر سر اين بود، كانديد بدهيد، كانديدهاي ديگر آزاد باشند، كانديدهاي ديگر آزاد نباشند، يك فرض آن هم اين است كه شرايطي كه بعد براي رئيس جمهور تعيين خواهد شد كه من بعد به نظرم رسيد كه بهترين طرز آن اين است مرجع اين‏كه تشخيص صلاحيت بدهد مقام رهبري باشد اين خودش امضاي اواست. (نايب رئيس- شما مربوط به كل اصل صحبت مي‏فرماييد.) راجع به فرمانده كل قوا هم عرض خواهم كرد راجع به اين موضوع كسر اصل است و من معتقدم اگر او نباشد كه بالاخره روي او اسرار هم هست چون ما عزلش را گفتيم ولي راجع به نصب او اينجا چيزي نيامده من نمي‏دانم در اصل ديگر مي‏خواهد بيايد؟ چون اگر جاي ديگر هم بيايدموردي ندارد البته اين موضوعي را كه عرض كردم فكر من نيست و در جلسه ياد گرفتم و پسنديدم كه يك رأي اين بود كه او كانديد بدهد و رأي ديگر اين بود كه شرايط را و كانديدها را هر كه مي‏خواهد بدهد ...
نايب رئيس- آقاي موسوي عذر مي‏خواهم اين با رويه‏اي كه مي‏خواستيم در بررسي اين اصل دنبال كنيم مغايرت دارد الان من خواهش كرده بودم كساني كه فقط درباره «فرماندهي عالي كل قوا» مطلبي دارند صحبت بفرمايند و بعداً وقتي ما بند، بند كار اين اصل را تمام كرديم در آخر دو مرتبه سؤال مي‏كنيم كه آيا كمي، كسري اين اصل دارد آن وقت دوستان مي‏آيند نظرشان را مي‏دهند.
موسوي اردبيلي- اشكالي ندارد يعني شما مي‏فرماييد دو مرتبه بيايم اينجا اين مطالب‏
                        مشروح مذاكرات قانون اساسى‏جلسه‏50-32، ص: 1112
را تكراركنم؟ من مطالبم خودم را گفتم فقط مي‏گوييم اين كسر اين اصل بود و اما اضافه‏اش راجع به فرماندهي كل قوا در آن موردي كه صبح هم در گروه گفتم كه حدود و اطرافش معين باشد، و ديگر وقت آقايان را نمي‏گيرم فقط عرض مي‏كنم اگر آقايان احتمال مي‏دهند يك چيز ديگر لازم است اضافه شود عيبي ندارد و آن اگر نباشد من به عنوان جمله «فرماندهي كل قوا» مخالفم. (رباني املشي- بفرماييد كه صبح چه گفتيه‏ايد چون بعضي از آقايان صبح در گروه نبودند.) آخر آقاي دكتر بهشتي تذكر مي‏دهند كه وقت تمام شده. من عرض كردم در فرماندهي كل قوا آن مقداري كه ما مي‏خواهيم كنترل ارتش از نظر حركت‏هايي كه ممكن است يك وقت برخلاف مصالح كشور تمام بشود كنترل آن مقدارش بايد در دست مقام رهبري باشد و هر چيزي كه در اين مورد است ما در در اينحا بياوريم اما فكري در اين جهت كه يك وقتي حركتي در ارتش برخلاف مصالح كشور از طرف اجانب يا عناصر داخلي، كشور را، استقلال را، جمهوري اسلامي را تهديد كند گفتم هر چيزي كه در او دخالت دارد آن مقدار را بياوريم و اما بقيه كارها كه مربوط به اداره وتنظيمات لشكري است و دخالتي در آن مسأله ندارد نياوريم و من چون فكر مي‏كنم فرماندهي كل قوا هر دو اينها را در بر مي‏گيرد و آن قسمت دوم در شأن رسيدگي مقام يك مرجع نيست لذا با اين كلمه مخالفم اما هر چيزي كه در آن قسمت اول دخالت دارد با آوردن آن موافقم.
نايب رئيس- آقاي دكتر آيت به عنوان موافق بفرماييد.
دكتر آيت- بسم الله الرحمن الرحيم. توجه بفرماييد زبان فارسي گاهي اوقات لطيفه‏هاي جالبي دارد داستان معروف را شنيده‏ايد كه مي‏گويند از سطح زمين تا لب بام از آن من از لب بام تا به ثريا از آن تو، ما آمديم در مورد ولي امر در حدود شش روز يا بيشتر بحث كرديم و سر و صدا ايجاد شد، مقالات نوشته شد تا اصلش به تصويب رسيد اما حالا به اختيارات كه رسيده‏ايم در حقيقت هيچ، شما بخوانيد تنها قسمتي كه مي‏شود گفت حساس است و جزء اخيارات هست همين فرماندهي كل قوا بقيه تعارف است و مطلبي نيست و اين را هم الان مي‏گوييم كه چرا تعارف است حالا راجع به اين فرماندهي كل قوا عرايضم را بكنم تا بعد برسيم به تعارفات. ما يك انقلاب كرده‏ايم و بديهي است كه اين انقلاب بايد حفظ شود و ادامه پيدا بكند.
در دنيايي هستيم كه مي‏بينيم انقلابات متعددي شده است و كودتا شده و آن انقلاب را از بين برده و عموماً وقتي بر مي‏گرديم و ريشه كودتا را پيدا مي‏كنيم مي‏بينيم در ارتش بوده و علتش هم اين بوده است كه ابتكار عمل در ارتش دست ديگران بوده. اين‏كه ما مي‏گوييم فرماندهي را به عهده يك مقامي بگذاريم و چه مقامي مطمئن‏تر از امام و رهبر است. دوم اين‏كه گفتيم مي‏خواهيم مانع از بعضي از اعمال بشويم و باز آن رهبر است كه مي‏تواند مانع بشود اين هم كه گفته شد امام يا رهبر نبايد در تمام امور ارتش دخالت بكند هيچ وقت فرماندهي كل قوا را دارند، معمولًا نظامي نيست در تمام امور هم مداخله نمي‏كنند فرماندهي كل قوا را دارند، معمولًا هم نظامي نيستند در تمام امور هم مداخله نمي‏كنند فرماندهي كل قوا يعني اين‏كه اولًا مقامات خيلي حساس و بالاي ارتش نصبشان به امضاي او است و او هم خود سرانه اين كار را نمي‏كند پيشنهاد مي‏كنند اما تا امضاي آخر را نگذارد كار تمام نمي‏شود و اين ابتكار عمل بايد در دست رهبر باشد كه ديگري‏
                        مشروح مذاكرات قانون اساسى‏جلسه‏50-32، ص: 1113
يا ديگران نتوانند مهره‏هاي خودشان را در پست‏هاي حساس بگذارند و آنها كاري را كه نبايد، انجام بدهند. ديگر اين‏كه آماده باش و مراحل خيلي مهم به دستور فرماندهي كل قوا هست و مفهومش غير از اين هيچ چيز ديگري نيست و گفتم در تمام قوانين اساسي دنيا اين موضوع ذكر شده است اگر در آن عيب است اين هم بايد عيب باشد اگر به ديگري مي‏دهيم كه آن هم ممكن است عيب باشد روي اين اساس هست كه به خاطر جلوگيري از كودتا تا آنجايي كه ممكن است و به خاطر حفظ انقلاب و تداوم انقلاب وگذشته از آن از نظر شرعي و مذهبي هم ولي امر مهم‏ترين اختيارش همين است كه ارتش و قواي مسلح به طور كلي در اختيارش باشد ولي اين‏كه ترفيعات چه شكلي هست چه كسي افسر مي‏شود چه كسي امير مي‏شود اين بديهي است كه قواعد و قوانيني هست حالا از اين گذشته اگر بخواهيد بعضي چيزها را جدا كنيد اينجا به طور كلي ذكر مي‏كنيم در اصول آينده مي‏شود بعضي قيود را در بعضي موارد كه لازم است بياوريم هميشه رسم است در قانون اول عام را مي‏آورند و بعد استثنائات را ذكر مي‏كنند پس فرماندهي كل قوا بايد در اختيار امام باشد چون مطمئن‏ترين فرد است، چون مي‏خواهيم انقلاب ادامه پيدا كند و بعد ساير مسائل را مي‏شود در اختيارات هيأت دولت و رئيس جمهوري و ساير مقامات گذاشت اگر مي‏خواهيد استثنائاتي باشد در آنجا بياوريم والسلام.
نايب رئيس- آقاي مكارم به عنوان مخالف دوم بفرماييد صحبت كنيد.
مكارم شيرازي- بسم الله الرحمن الرحيم. بنده فكر مي‏كنم مسأله فرماندهي كل قوا، هم يك بحث كلي دارد و هم يك بحث خصوصي. امروز بعد از ظهر در اين يادداشتي مي‏نوشتم براي اين‏كه اين اصل به عقيده قاصر من يك اصل سرنوشت‏سازي است و اين اصل را خيلي مهم مي‏دانم و فكر مي‏كنم سرنوشت قانون اساسي ما تا حد زيادي به اين اصل با دقت بيشتري مطالعه و بررسي بفرمايند. يك خرده روي اين اصل با دقت بيشتري مطالعه و بررسي بفر مايند تا بهتر به جلو برويم. من با وجودي كه سابقه صحبت كردن خيلي زياد دارم ولي فكر كردم در اين اصل سر نوشت‏ساز منحرف از مسير نشوم و آن سخناني دارم بنويسم، مخصوصاً راجع به رهبري كل قوا، و قسمتي هم كلياتي است كه منطبق مي‏شود روي مسأله رهبري كل قوا و مي‏دانيم اين عرايضم بر بعضي از برادران عزيز شايد يك مقدار ناگوار باشد. تقاضا و خواهش مي‏كنم به عنوان اين‏كه اين اصل، اصل سرنوشت‏سازي است و براي اين‏كه آزادي را هم رعايت كرده باشيم اجازه بفرماييد من عرايضم را از اين به بعد از روي نوشته بخوانم.
خدايا تو مي‏داني من به خاطر حمايت از آيين تو واز بندگان تو اين سخنان را مي‏گويم. من مي‏دانم اگر به مصلحت شخصي بينديشيم بايد حداقل در اينجا سكوت اختيار كنم زيرا حداقل آن اين است كه بعضي از دوستان حاضر از من مي‏رنجندولي من ان شاء الله از آن افرادي نيستم كه به خاطرحفظ مصالح شخصي پشم از مصالح دين تو و بندگان تو بپوشم. (همهمه نمايندگان)
نايب رئيس- از دوستان خواهش مي‏كنم نظم جلسه را رعايت كنند. ايشان خواهش كرده بودند اجازه بدهيد صحبت‏شان را بفرمايند.
مكارم شيرازي- بنده مطالبي يادداشت كرده‏ام كه بخوانم اگر اجازه مي‏دهيد مي‏خوانم، چون عقيده من سرنوشت قانون اساسي به اين اصل وابسته است. (همهمه نمايندگان)
رباني املشي- من نمي‏دانم چرا دوستان همهمه مي‏كنند و نسبت به حرف‏هاي آقاي مكارم‏
                        مشروح مذاكرات قانون اساسى‏جلسه‏50-32، ص: 1114
حساسيت نشان مي‏دهند اجازه بدهيد صحبت‏هايشان را بگويند.
نايب رئيس- بار ديگر خواهش مي‏كنم نظم جلسه را رعايت بفرماييد. مكارم ادامه بدهيد.
مكارم شيرازي- اگر حوصله بفرماييد و تا آخر گوش بدهيد خواهيد ديد اين مطالب، مطالب بدي نيست، و من بي‏حساب و بي‏گدار به آب نمي‏زنم و صحبت نمي‏كنم.
هاشمي‏نژاد- اكثريت دوستان معتقدند كه اين سخنراني ايشان سوء اثر دار د.
مكارم شيرازي- نخوانم؟ چشم، اگر اجازه نمي‏دهيد نمي‏خوانم، من به نظر شما واكثريت احترام مي‏گذارم. (عده‏اي از نمايندگان- بخوانيد آقا، بخوانيد.) چشم، ولي من انشاء لله از آن افرادي نيستم كه به خاطر حفظ مصالح شخصي چشم از مصالح دين تو بپوشم من اين كار را نوعي شركت و بت پرستي مي‏دانم. من آن‏چه را تشخيص داده‏ام (ميان خودم و ميان تو) مي‏گوييم اين شنوندگان و برادران عزيز هرچه مي‏خواهند فكر كنند من آماده پذيرا شدن هرگونه پاسخي در اين راه از اين دوستانم هستم. من مي‏دانم هر يك از آقايان حاضر در گوشه‏اي از اين مملكت صاحب نفوذ واحترامند، نبايدآنها را رنجيده خاطر كرد ولي رضاي تو بالاتر از اينها است و توحيد از اين ملاحظات دور است «كلما شغلك عن الله فهو صنمك»، «هر چيزي تو را از خدا دور كند بت توست» من اين اصل را يك اصل سر نوشت‏ساز مي‏دانم من فكر مي‏كنم اگر اين اصل به اين صورت تصويب شود آينده قانون اساسي در خطر است، آينده انقلاب وآينده خون شهيدان در خطر است، و چيزي نمي‏گذارد كه فاتحه بقيه اصول مفيد و سازنده اين قانون نيز خوانده خواهد شد، به همين دليل سكوت را جايز نمي‏بينم. عزيزان و سروران من، دلايل خودم را مي‏گويم و از شما تقاضا دارم اين اصل را اصلاح كنيد و مورد تجديد نظر قرار دهيد. اما دلايل مخالفت من با اين بند، پنج چيز است.
1- من به ولايت فقيه روز اول رأي موافق داده‏ام الان هم مي‏دهم و تا ابد رأي خواهم داد ولي راه پياده كردن ولايت فقيه اين نيست. هيچ كس نمي‏تواند بگويد بنده ولايت فقيه را نمي‏فهمم تا حدود سي سال است در حوزه‏هاي علمي هستم و حدود دوازده سال است كه در حوزه علميه قم درس خارج يعني دروس عالي مي‏گويم چند ولايت فقيه را درس گفته‏ام، بنابراين از ولايت فقيه حتماً چيزي مي‏فهمم بر همين اساس صريحاً مي‏گوييم ما از نظر اسلامي دو وظيفه در اين قانون اساسي داريم اول اين‏كه قانون بر ضد قوانين اسلام تصويب نشود اين هدف به حمدالله در اصل شوراي نگهبان به خوبي تأمين و ديروز هم با تأكيد مجدد روي آن رأي موافق داديم، دوم اين‏كه رئيس جمهور كه در رأس تمام قدرت‏هاي اجرايي قرار دارد اگر فقيه و مجتهد در مسائل اسلامي نيست بايد مأذون از طرف فقيه باشد يعني به عبارت كاملًا روشن وقتي رئيس‏جمهور را مردم انتخاب كردند و رهبر پاي آن صحه گذارد بايد كارهاي مملكت به دست او سپرده شود. اما اين‏كه رئيس جمهور هم منتخب مردم و هم مورد قبول فقيه و رهبر باشد ..
فاتحي- آقا، ذات نايافته از هستي بخش- كي تواند كه شود هستي بخش؟
نايب رئيس- آ قاي فاتحي چه كسي به شما اجازه صحبت داد؟
فاتحي- ما مي‏گوييم شما فقيه فرماندهي كل قوا را به رئيس جمهور داده و اذن و امضاء او نموده ...
                        مشروح مذاكرات قانون اساسى‏جلسه‏50-32، ص: 1115
نايب رئيس- آقاي فاتحي چه كسي به شما اجازه صحبت مي‏دهد؟ چرا نظم جلسه را رعايت نمي‏كنيد؟ من به شما اخطار نظام‏نامه‏اي مي‏دهم.
فاتحي- اگر او فرماندهي كل قوا نبود، چگونه اين قدرت را به رئيس‏جمهور مي‏دهد كه قدرت و حكومت را خدا به فقيه داده، نه مردم نه ما، ما از خودمان چيزي نمي‏گوييم اين خداست كه قدرت را به فقيه داده. (عده‏اي از نمايندگان- آقاي فاتحي چرا به نظم جلسه توجه نمي‏كنيد؟ بگذاريد حرفشان را بزنند.)
مكارم شيرازي- اگر اجازه بدهيد مطلب بعد از اين روشن مي‏شود.
نايب رئيس- آقاي مكارم شما ادامه بدهيد.
مكارم شيرازي- اما اين‏كه رئيس‏جمهور هم منتخب مردم وهم مورد قبول فقيه و رهبر باشد باز هم كار هم دست او نباشد، معني ندارد. هنگامي كه علي (ع) مالك اشتر را براي حكومت مصر انتخاب كرد تمام اختيارات مصر را به دست او سپرد، نه اين‏كه تمام سر نخ‏ها را در دست خود نگه داشت. آقايان عزيزاگر رئيس جمهور منتخب مردم است، امين است. از طرف فقيه نيز حكم او امضاء شده چرا معامله يك بيگانه و فرد غير قابل اعتماد به او مي‏كنيد و همه اختيارت را از او مي‏گيريد؟
2- تنظيم‏كنندگان اين اصل در چهار ديوار جو كنوني قرار گرفته‏اند و خيال مي‏كنند هميشه مرد بزرگي مانند آيت الله العظمي امام خميني بر سر كار است در حالي كه شايد چندين قرن بگذرد كه مردي با ويژگي‏ها و صفات عالي او وشرايط زماني و مكاني او پيدا شود كه بتوان همه كارها را به دست او سپرد. اين يك استثناء تاريخ است، قانون اساسي را بايد براي هر زمان و مكاني بنويسيم، اين مرد بزرگ نجات‏دهنده ايران از چنگال يك استبداد دو هزار و پانصد ساله است و حساب او از ديگران جدا است، قانون اساسي يك مسأله كلي هست.
3- اين اصل كه نوشته شده با همين شكل و صورت در دنياي امروز اصلا قابل اجرا نيست و بزرگ‏ترين دليل عدم صحت يك قانون قابل اجرا نبودن آن است. درست فكر كنيد دشمن در داخل و خارج ما را متهم به استبداد مي‏كند. (يكي از نمايندگان- نگوييد استبداد، بگوييد حكومت فردي.) و ما را مخالف حاكميت ملت معرفي مي‏كند، به همين دليل امام براي خلع سلاح دشمن دائماً مي‏كوشد كار مردم را به وسيله خود مردم انجام دهد، اما اين ماده از قانون مي‏گويد همه سر نخ‏ها به دست ماست. اين بهترين دستاويز براي دشمن است، آنها با همين سند خواهند گفت عده‏اي از علماي ديني در مجلس خبرگان نشستند و يك قانون اساسي كه پايه‏هاي حكومت خودشان را تثبيت مي‏كرد نوشتند و رفتند شما را به خدا قسم اين كار را نكنيد، امروز ممكن است مردم چيزي نگويند اما فردا اين قانون را كنار خواهند گذارد. به خدا اين به صلاح اسلام نيست، به صلاح انقلاب نيست، ما حاكميت ملت را در اصول گذشته تصويب كرده‏ايم كاري نكنيد كه حاكميت مردم يك شير بي‏دم و سر وشكم شود. ولايت فقيه را اگر درست پياده كنيم با حاكميت مردم و اصل شورا كاملا سازگار است، اما اگر بد پياده كنيم به اين اصل شورا پايان مي‏دهد و اين امر قابل دوام نيست و به تعبير فقهي خودمان «مصلحت امت و غبطه مردم مسلمان ايجاب مي‏كند اختيارات مختلف را كه دليل شرعي بر آن نداريم در خودمان متمركز نكنيم كه سخت موجب ابهام است»
                        مشروح مذاكرات قانون اساسى‏جلسه‏50-32، ص: 1116
4- ملت ايران به جمهوري اسلامي نود و هشت درصد رأي موافق داده و بر اساس آن رئيس‏جمهوري انتخاب خواهد كرد و با اكثريت به او رأي خواهد داد اما معلوم نيست اين رئيس جمهور با توجه به اين اصل كه نوشته شده است، چكاره است. تمام مسائل اجرايي به وسيله نخست وزير و وزرا انجام مي‏شود كارهاي بالاتر هم كه به وسيله شوراي رهبري مي‏شود بنابراين رئيس جمهور يك موجود معطل مي‏باشد پس بياييد يك كار منطقي انجام دهيم يك يا چند فرد از فقها كانديداي رياست جمهوري شوند وقتي مردم به آنها رأي دادندتمام وظايف رياست جمهوري را به عهده بگيرند، هيچ مانعي ندارد اما هنگامي كه فقهاي ما ترجيح دهند كه خودشان رئيس‏جمهور نباشند و خودشان به ديگري رأي دادند و او را مأذون دانستند مفهومش اين است كه مي‏خواهند كارهاي مملكت را به او بسپارند بنابراين اختيارات را هم تا زماني كه او به را خطا نرفته بايد به او بسپارند، اين درست نيست كه فقها هم بخواهندديگري به رياست جمهوري برگزينند و هم خود تمام اختيارات را داشته باشند. ولايت فقيه يگويد يكي از اين دو را بايد اختيار كرد، يا علي خودش بايد به مصر برود و حكومت كند يا مالك اشتر را با فرمانده كل قوا به مصر بفرستد.
5- انگشت روي جزييات مي‏گذارم شما مي‏گوييد فرماندهي كل قوا هميشه به عهده فقها است بنده عرض مي‏كنم امروز كه امام اين وظيفه را به عهده گرفته شرايط فوق العاده‏اي در كار است به علاوه عرض كردم حساب امام يك حساب مخصوص او است آيا شما مي‏گوييد براي هميشه رئيس‏جمهور كسي باشد و فرمانده كل قوا ديگري؟ اين درست به آن مي‏ماند كه علي عليه السلام مالك اشتر را والي و حاكم مصر كنداما به او بگويد فرمانده كل قواي مصرتونيستي. ما بايد بكوشيم مردم را با خود داشته باشيم اگر مردم با ما باشند هميشه چيز با ماست اما اگر مردم از ما جدا شوند فرماندهي كل قوا نيز براي ما كاري نمي‏كند امام يك سرباز نداشت و شاه مخلوع پانصد هزار سرباز داشت، اما چون مردم با امام بودند پيروز شد و چون مردم از شاه جدا بودند شكست خورد آخرين تقاضاي من اين است سخن امام صادق (ع) را به خاطر بياوريم كه فرمود كسي كه از وضع زمان خود آگاه باشد مورد هجوم مشكلات قرار نمي‏گيرد «العالم بزمانه لايهجم عليه اللوا» پس كاري نكنيم كه ديگران برنده شوند، من ممنون مي‏شم كه من را با دليل قانع كنيد تا به اين اصل رأي موافق دهم يا لااقل در تصويب آن عجله نفرماييد يا اگر موافقيد تنظيم اين اصل را به عهده امام بگذاريم كه مصداق اتم ولايت فقيه است و از همه ما خوش فكرتر و داراي وسعت ذهن و آگاهي بيشتر است. اللهم قدبلغت وظيفتي.
يزدي- من يك سؤال از آقاي مكارم دارم.
نايب رئيس- آقاي مكارم بفرماييد بنشينيد. متشكر.
رباني شيرازي- چرا نگذاشتيد ايشان جواب سؤال بدهند؟ (همهمه نمايندگان)
كرمي- آقاي مكارم بايد برگردد سر جاي خودش و ما كلمه كلمه از او بپرسيم و ايشان جواب بدهد. ايشان در سخنان‏شان فقيه را كمتر از همه قلمداد كردند. اگر ايشان مي‏خواهند حقيقت را بفهمند عيبي ندارد بياييد تا به او بگوييم يا او به ما بفهماند.
نايب رئيس- آقاي كرمي و آقاي فاتحي بفرماييد بنشينيد.
فاتحي- من مي‏خواهم دو كلمه ديگر در جواب ايشان عرض كنم‏
نايب رئيس- آقاي فاتحي شما بايد نوبت بگيريد و صحبت كنيد، الان اجازه صحبت‏
                        مشروح مذاكرات قانون اساسى‏جلسه‏50-32، ص: 1117
به شما نمي‏دهم. دوستان عنايت بفرماييد از آنجا كه اين اصل مربوط به ولايت مرجع است از همگي استدعا مي‏كنم ادامه بحث‏مان طوري باشد كه در آرام‏ترين شرايط باشد كه در بازترين شرايط هم به همه دوستان فرصت داده مي‏شود تا مطالبي كه دارند در اينجا بگويند و ملت عزيز ما در جريان بحث و گفتگوي روشنگر قرار بگيرند ولي شرايط اصلي آن اين است كه تحمل داشته باشيم و مطلبي را كه مي‏توانيم پنج دقيقه ديگر بگوييم اصرار نداشته باشيم الان بگوييم قلم و كاغذ خدمتتان هست مطالبي كه به نظرتان مي‏رسد يادداشت بفرماييد و به نوبت تشريف بياوريد صحبت كنيد. مطلب دوم اين‏كه بلي، آقاي كرمي اين نقد بجاست كه وقتي شرايط اينجا براي گفتن مطلبي آماده است نوع تعبيرات برادرمان آقاي مكارم را اگر كسي فقط و فقط صحبت ايشان را بشنود و يا جو اين جلسه ارتباط ديگري نداشته باشد مي‏گويد آقاي مكارم بيچاره در يك كشوري كه اين قدر خفقان هست كه حتي يك مرد تحصيل كرده در حوزه علميه و مدرس در حوزه علميه جرأت نمي‏كند حرفش را بزند. بايد به خدا پناه ببرد، بايد خدا را شاهد بگيريد، «اللهم قد بلغت» بگويد و «اللهم اشهد» بگويد اخلاص خودش را در بيان اين مطالب بگويد كه خدايا من از همه دنيا گذشتم تا اين مطالب را گفتم. آقاي مكارم، من واقعاً از شخص شما چنين انتظاري نداشتم. ما در اينجا تا به حال سعي من بر اين بوده كه مطالبي كه گفتني است گفته شود. من به عنوان مسؤول جلسه حتي گاهي متهم مي‏شوم كه براي حفظ جلسه تند عمل مي‏كنم. ملت عزيز ما بداند كه من نمي‏خواهم تند عمل كنم، من مي‏خواهم نظم جلسه را حفظ كنم گمان نمي‏كنم در جو جلسه ما چنين تنگنايي كه شما فرموديد احساس شود كه حضرت‏عالي بخواهيد با يك خطابه لابه مانند مطالب و نظرات خودتان را بيان بفرماييد. از اين گذشته خود جناب‏عالي و همه دوستان توجه داريد كه ما تقريباً سه روز از داشتن جلسه علني و رسمي محروم مانديم براي اين‏كه صبح و عصر در جلسه سمينارگونه خود اين مطالب را بيان كنيم، و باز توجه داريد آقاي مكارم كه مطلبي را كه اينجا فرموديد تقريباً همه را در آن جلسه هم بيان فرموديد و اگر پاسخي به حرف‏هاي شما داده شد با همان رسم و سنتي بود كه در بحث‏هاي هميشگي ما هست و بيش از آن چيز ديگري نبود. بنابراين آن‏چه من به عنوان مسؤول جلسه از دوستان عزيز خواهش مي‏كنم اين است كه دوستان بعدي كه براي صحبت تشريف مي‏آورند ديگر حماسه آن طرفي نسرايند اين حماسه سراييده شد، اجازه بدهند سر جايش بماند.
موسوي اردبيلي من كه مي‏خواستم صحبت كنم شما دو سه بار به من تذكر داديد و حتي نگذاشتيد حرفم را بزنم ولي جناب مكارم كه صحبت مي‏كرد و بيش از حد معمول هم صحبت كرد حتي يك تذكر هم به ايشان نداديد، توضيح بدهيد بدانم چرا؟
نايب رئيس- توضيح من اين است كه جناب‏عالي وقتي خواستيد صحبت كنيد ديگر چنين مقدماتي نچيديد كه اگر من يك جمله بگويم همه اعتراض مي‏كنند و ملت فكر مي‏كند در اين جلسه خفقان است. به نظر بنده جناب موسوي، يكي از انواع خفقان هم «خفقان شعاري» است، خفقان حماسه‏اي است. به هر حال تا به حال سي و دو نفر براي صحبت اسم نوشته‏اند كه فقط سه نفر صحبت كرده‏اند من از دوستان ديگر كه براي صحبت تشريف مي‏آورند خواهش مي‏كنم ... (دكتر آيت- من تذكر آيين‏نامه‏اي دارم.) تذكر آيين‏نامه‏اي آقاي آيت هم اين است كه ... (دكتر آيت- من خودم مي‏خواهم عرض كنم.) تذكرتان را بفرماييد جناب آيت.
دكتر آيت- من صريحاً در اينجا عرض مي‏كنم، ما نبايد تابع شعار خفقاني كه آقاي‏
                        مشروح مذاكرات قانون اساسى‏جلسه‏50-32، ص: 1118
دكتر بهشتي مي‏گويند، بشويم. من كه به عنوان موافق آمدم صحبت كردم چند بار جلوي صحبتم را گرفتند و تذكر دادند. البته آقاي دكتر بهشتي هيچ‏گونه نيت بدي ندارند و مي‏خواهند جلسه خوب اداره شود و موافق و مخالف بتواند حرفش را بزند، اما اين‏هم كه ما باج بدهيم تحت عنوان اين‏كه آزادي نيست و خفقان است، اين هم درست نيست. آقاي مكارم هفت و نيم دقيقه فرصت داشتند من هم همين‏طور هفت و نيم دقيقه مي‏توانستم صحبت كنم كه من از تمام هفت و نيم دقيقه هم استفاده نكردم ولي ايشان دو سه برابر اين مدت صحبت فرمودند و مراحل ديگري هم هست كه الان جايش نيست در اينجا عرض كنم. يك داستان معروفي است كه مي‏گويند دو نفر داشتند با هم صحبت مي‏كردند و يك نفر از اول تا آخر مرتب حرف مي‏زد. رسيدند لب جوي آبي، كسي كه حرف مي‏زد رفت آب بنوشد و اين رفيق دومي كه تا به حال ساكت بود آمد يك قدري حرف بزند كه رفيقش شروع كرد به تكان دادن پايش، كه يعني حالا تو هم حرف نزن. حالا مسأله من و مكارم هم همين‏طور است چند روز قبل كه من اينجا صحبت مي‏كردم يادداشت فرستادند كه رعايت نوبت بشود ولي حالا ديديم كه چطور خودشان همه چيز را فراموش كردند.
نايب رئيس- جناب آقاي منتظري به عنوان موافق مي‏خواهيد صحبت كنيد؟ (منتظري- بلي من موافقم.) بفرماييد.
منتظري- اعوذ بالله من الشيطان الرجيم، بسم الله الرحمن الرحيم. من اول از آقاياني كه در اين مجلس حضور دارند خواهش مي‏كنم به رخ يكديگر نكنيد كه در غرب چگونه رفتار مي‏كنند و در دنيا چه خبر است و اگر ما مثلًا اين‏طور رفتار بكنيم آنها به ما مي‏خندند. ما خودمان بشر هستيم و عقل و هوش داريم ملت ايران شعور دارد، هوش دارد و هوشيار است. ملت ايران جمهوري سلامي را اختيار كرد و به آن رأي داده است، حالا مي‏خواهد دنيا اين را بپسندد و مي‏خواهد دنيا نپسندد. ما در معنويات، دنياي غرب را خيلي از خودمان عقب‏تر مي‏دانيم. حالا آنها توپ و تانك و تفنگ دارند، داشته باشند، مربوط به خودشان هست. اگر ما بخواهيم حرف‏هايي كه در دنيا مي‏زنند ببينيم چگونه است كه محمد رضا شاهي بود و قدرت هم داشت و دنيا هم از او حمايت مي‏كرد و جاويد شاه هم برايش مي‏گفتند، پس چرا اصراري بود كه ما بياييم انقلاب كنيم؟ ما بايد حالا كه انقلاب كرده‏ايم ببينيم حق و حقيقت كدام است؟ مردم به جمهوري اسلامي رأي دادند و ما حالا مي‏خواهيم قانون اساسي خود را طبق حكومت اسلامي تنظيم كنيم. معناي حكومت اسلامي اين است كه بايد دستورات اسلام اجرا شود دستورات اسلام هم بايد زير نظر كارشناس اسلامي باشد و ما هم نگفته‏ايم كه هر آخوندي كارشناس اسلام است. ملاك، عبا و عمامه نيست و ملاك هر آخوندي هم نيست، بلكه متخصص اسلام به نظر ما كسي است كه يك نفري باشد كه عالم در فقه اسلام و مدير و مدبر و شجاع و باتقوا و عادل است. آيا چنين شخصي با اين خصوصياتي كه ذكر كرده‏ايم به اندازه يك آدم از اروپا برگشته‏اي كه شما مي‏خواهيد او را رئيس‏جمهور بكنيد، چيزي نمي‏فهمد؟ و يا اگر ما اين آدم فقيه، مدير و مدبر و شجاع و باتقوا و عادل را مي‏گوييم فرمانده كل قوا باشد، يعني برود در سربازخانه و به سربازان پيش رو و پس رو بگويد، كه مي‏گوييم نمي‏تواند؟ اگر چنين فقيهي چنين خصوصياتي اختيار و زمام امور كشور و فرماندهي عالي كل قوا را در دست بگيرد بهتر است، يا آدمي كه از امور اسلام آگاهي ندارد؟ جناب آقاي مكارم فرمودند كه ما رئيس جمهور
                        مشروح مذاكرات قانون اساسى‏جلسه‏50-32، ص: 1119
را يك نفر فقيه معين كنيم، ولي ما وقتي مي‏خواستيم شرايط رئيس جمهور را معين كنيم عده‏اي گفتند شرايط و غير از ايراني الاصل بودن و مسلمان بودن چيز ديگري نبايد باشد، و ما جرأت نكرديم بگوييم رئيس جمهور بايد فقيه باشد. ما در اينجا اصرار كرده‏ايم كه لااقل رئيس‏جمهور از طرف يك فقيه كانديد مي‏شود يعني ما گفته‏ايم كساني كه مي‏خواهند كانديد رئيس جمهوري بشوند از طرف فقيه تأييد شوند. مثلًا بگويد كه من اين ده نفر يا بيست نفر را به عنوان كانديداي رياست جمهوري تأييد مي‏كنم و البته بعد مردم مي‏روند و رأي مي‏دهند و هر كس رأي بيشتر آورد او انتخاب مي‏شود. يعني در حقيقت مردم او را انتخاب كرده‏اند، ولي به هر حال عده‏اي حاضر نشدند كه از وظايف فقيه اين مطلب هم باشد بنابراين در شرايط رئيس جمهور نه فقاهت را ذكر كرده‏ايد و نه تأييد فقيه را. يك آدمي كه مي‏گويد من مسلمانم كافي است كه رئيس جمهور شود. محمد رضا هم مي‏گفت من مسلمانم و هر سال به كمرش بزند به زيارت امام رضا (ع) مي‏رفت و آن وقت يك چنين آدمي فرمانده كل قوا باشد به مملكت ضرر نمي‏زند اما يك مجتهد مدبر و شجاع و عادل باتقوا و با آن شرايطي كه ما ذكر كرده‏ايم، او را فرمانده كل قوا بكنيم، ايراد پيدا مي‏كند؟ البته معني فرمانده كل قوا هم اين نيست كه خودش تمام كارها را انجام دهد بلكه ممكن است به رئيس‏جمهوري كه اعتماد دارد بگويد در اين مدت اختيارات را به عهده شما باشد و البته اگر ديد دارد پايش را كج مي‏گذارد ديگري را به جايش انتخاب مي‏كند و اين اختيارات را به او مي‏دهد. بعضي از ما فكر مي‏كنيم فرمانده كل قوا يك آدم فقيهي است كه در قم نشسته و او را در سربازخانه مي‏آورند و مي‏گويد براي سربازان پس رو و پيش رو كن و اين، با مقام والاي فقاهت او مناسب نيست. البته مقصود ما اين نيست ما مي‏گوييم در حكومت اسلامي بايد قواي مملكت در اختيار كسي باشد كه آشنا به مسائل ديني و اسلامي و دلسوز ملت است و او كارها را به مباشرت انجام نمي‏دهد بلكه به تنفيذ انجام مي‏دهد ولي متأسفانه شما در شرايط رئيس جمهور شرط فقاهت را نگذاشته‏ايد و حتي نگفته‏ايد كه لااقل يك نفر فقيه او را تأييد كند آن وقت ما بياييم قدرت قواي سه‏گانه مملكت را به دست يك آدم الدنگ بدهيم كه از قدرتش سوء استفاده كند. خري را ببريم بالاي بام كه ديگر نتوانيم آن را پايين بياوريم. آدم مار گزيده از ريسمان سياه و سفيد مي‏ترسد، و جرأت نمي‏كند قدرت و زمان مملكت را به دست كسي كه فقاهت ندارد و به علوم اسلام آشنا نيست بدهد. عرض ديگري ندارم.
موسوي اردبيلي- شما فقيه را اضافه كنيد و فرمانده كل قوا را اگر به آن وضع برداريد در حقيقت همان پيشنهاد من مي‏شود. (مكارم- ما موافقيم.)
نايب رئيس- جناب آقاي موسوي شما به من فرموديد چرا تذكر مي‏دهم ولي وقتي خودتان بدون نوبت صحبت مي‏فرماييد يكي هم در جواب شما يك جمله مي‏گويد و دوست ديگري جمله ديگر و آقاي فاتحي و حجتي هم دو جمله ديگر و همين‏طور بحث ادامه پيدا مي‏كند. الان يك بحث در اين جلسه مطرح شده و ادامه پيدا كرده است. شرط اصلي در حال حاضر اين است كه رعايت نظم و آيين‏نامه بشود. تا به حال دو نفر موافق و دو نفر مخالف صحبت كرده‏اند اين حداكثر آن چيزي است كه در آيين‏نامه پيش‏بيني شده است. حالا اگر مي‏خواهيد باز هم موافق و مخالف صحبت كنند شرط اصلي آن است كه رعايت آيين‏نامه بشود و البته حداكثر يك نفر موافق و يك نفر مخالف ديگر صحبت كند.
                        مشروح مذاكرات قانون اساسى‏جلسه‏50-32، ص: 1120
تهراني- من نوبت گرفته‏ام كه صحبت كنم و از مطالب آقاي مكارم هم يادداشت برداشته‏ام اگر نوبت من شد اجازه بفرماييد صحبت كنم.
نايب رئيس- اجازه بدهيد ببينم نوبت چه كسي است. آقاي موسوي تبريزي شما سؤالي داريد؟ (موسوي تبريزي- من موافقم). آقاي قرشي بفرماييد.
قرشي- من پيشنهاد مي‏كنم اين «بند» مجددا به كميسيون برگردد و روي آن بحث و صحبت شود و پس از رفع ابهامات مجدداً به جلسه علني بيايد.
نايب رئيس- آقاي يزدي جناب‏عالي؟ (يزدي- من موافق هستم و حاضرم بيايم توضيحات لازم را عرض كنم.) آقاي هاشمي‏نژاد؟ (هاشمي‏نژاد- من موافق هستم و به آقاي يزدي وكالت مي‏دهم صحبت بفرمايند.) آقاي سبحاني؟ (سبحاني- من در بندهاي ديگر عرايضي دارم كه به موقع عرض مي‏كنم.)
هاشمي‏نژاد- اگر آقاي تهراني به عنوان موافق صحبت مي‏كنند بايد تمام مطالبي كه تا به حال از طرف مخالفين گفته شده است جواب بدهند.
نايب رئيس- آقاي جوادي شما موافقيد يا مخالف؟ (جوادي- من تذكري دارم ...) آقاي خامنه‏اي؟ (خامنه‏اي- من موافقم.) آقاي تهراني، شما مطلب اضافي داريد؟
تهراني- من تمام مطالبي را كه آقاي مكارم فرمودند اينجا يادداشت كردم و حاضرم به عنوان موافق بيايم و يك و يك آنها را جواب بدهم.
نايب رئيس- آقاي طباطبائي تشريف ندارند آقاي حجتي شما؟
حجتي كرماني- من يك پيشنهادي دارم و بعد هم اگر نوبتم رسيد به عنوان مخالف صحبت مي‏كنم.
نايب رئيس- آقاي قائمي شما سؤالي داريد؟ (قائمي- من در پاراگراف‏هاي بعدي حرف دارم.) (فاتحي- من يك سؤال و يك تذكر دارم.) بسيار خوب، آقاي كياوش شما؟ (كياوش- من به عنوان موافق صحبت مي‏كنم.) آقاي دكتر غفوري شما موافقيد يا مخالف؟
گلزاده غفوري- من يك نگراني داشتم، گفتم نوبتم را مي‏دهم به آن موافقي كه به عنوان معرفي نظام اسلامي براي بعد از زمان حاضر، يعني بعد از زمان امام خميني بتواند معرف نظام اسلامي باشد اگر چنين شخصي در بين دوستان باشد من حقم را به او مي‏دهم تا صحبت كند. (مقدم مراغه‏اي- آقا خودتان بفرماييد صحبت كنيد.)
نايب رئيس- آقاي فوزي؟ (فوزي- من موافق مشروط هستم.) آقاي شيباني؟ (دكتر شيباني- من مخالفم.) بسيار خوب، آقاي بني صدر شما موافقيد يا مخالف؟ (بني صدر- من مخالف مشروط هستم.) آقاي رباني شيرازي شما موافقيد؟ (رباني شيرازي- بلي، من موافقم.) آقايان رحماني و طاهري گرگاني شماها موافقيد؟ (رحماني و طاهري گرگاني- بلي، ما موافقيم.) آقاي دكتر روحاني شما؟ (دكتر روحاني- من موافق مشروط هستم.) آقاي كرمي شما كه موافقيد؟ (كرمي- موافق آقا، موافق.) آقاي رباني املشي؟ (رباني املشي- من موافقم ولي يك پيشنهادي دارم كه شايد به عنوان مخالف مشروط بيايم صحبت كنم.) (اشراقي- من چند تذكري نسبت به فرمايش آقاي مكارم داشتم.) آقاي مرادزهي؟
                        مشروح مذاكرات قانون اساسى‏جلسه‏50-32، ص: 1121
 (مرادزهي- من مخالفم.) (حيدري- من هم موافقم.)
نايب رئيس- اين‏كه من از خود آقايان پرسيدم مي‏خواستم ببينم كه مسأله موافق و مخالف مطرح است يا اين‏كه سؤال و تذكري هم دارند. اين‏طور كه معلوم مي‏شود اكثر دوستان مي‏خواهند به عنوان مخالف و يا موافق صحبت كنند. الان نوبت آقاي حجتي كرماني است كه به عنوان مخالف تشريف بياورند صحبت كنند از كسي كه به عنوان موافق بعد از آقاي حجتي صحبت مي‏كنند خواهش مي‏كنم مطالب آقاي حجتي را هم يادداشت كنند و جواب بگويند.
موسوي تبريزي- من نوبتم را به آقاي يزدي مي‏دهم.
هاشمي‏نژاد- من هم همين‏طور.
رشيديان- من نوبتم را به آقاي فارس مي‏دهم و اگر نكته‏اي را ايشان فروگذار كرد من خودم هستم. (خنده نمايندگان.)
تهراني- من تا به حال مطالب مخالفين را يادداشت كرده‏ام و حاضرم به عنوان موافق توضيح بدهم.
يزدي- فرقي نمي‏كند، من هم مي‏توانم نوبتم را به آقاي تهراني بدهم.
نايب رئيس- پس آقاي تهراني، شما به مطالب آقاي حجتي هم توجه كنيد و به حرف‏هاي ايشان بعداً كه تشريف مي‏آوريد جواب بدهيد. آقاي حجتي بفرماييد.
حجتي كرماني- بسم الله الرحمن الرحيم. اللهم انك تعلم انه لم يكن الذي كان منا منافسه في سلطان ولا التماس شييي فضول الحطام و لكن لنردالمعالم من دينك و نظم الاصلاح في بلادك. (كرمي- به گريه و زاري احتياجي نيست، مقدمات را حذف كنيد.) خواهش مي‏كنم جناب آقاي كرمي‏و سايرين ميان حرف زدن من چيزي اظهار ننمايند چون من اعصابم خراب است. (يزدي- مقدسات سخن را حذف كنيد.) من از جناب آقاي رئيس خواهش مي‏كنم اجازه ندهند برادران با سخنان بيت الاثنين رشته كلام از دست من خارج شود. (كياوش- مدت صحبت ايشان محدود باشد ولي هرچه دلشان مي‏خواهد بگويند.) تقاضا مي‏كنم هر كس با سخنان من موافق نيست و نمي‏تواند شنيدنش را تحمل كند از جلسه بيرون برود.
نايب رئيس- آقاي حجتي لطفاً رعايت بعضي از مسائل را بفرماييد.
خزعلي- ايشان عصباني هستند اجازه بدهيد ده دقيقه صحبت بكنند.
حجتي كرماني- اجراي آيين‏نامه با رئيس جلسه است. با ايجاد تشنج در جلسه عملًا خفقان به وجود مي‏آيد بعد مدام مي‏گوييد كدام خفقان؟ (كياوش- من از اول تا حالا فقط دوتا هفت دقيقه صحبت كرده‏ام ولي شماها ديگر مجال به من نداده‏ايد ...) بفرماييد آقا، بفرماييد آقا بنشينيد بگذاريد مطلبم را عرض كنم، شما از مقدس‏ترين اصل اسلامي‏داريد به بدترين نوع دفاع مي‏كنيد و مردم را عليه خودتان تحريك مي‏كنيد و مملكت را به انفجار مي‏كشانيد. (يك نفر از نمايندگان- آقا اين كار تحريك مردم است ...) در مقام نمايندگي مردم در اين مجلس هيچ فرقي بين من و شما نيست. (كرمي- چرا وارد اصل مطلب نمي‏شويد؟)
نايب رئيس- اين‏گونه تذكرات را به عهده رئيس جلسه بگذاريد و اگر در بعضي موارد لازم است اغماضي بشود، مي‏شود و گمان مي‏كنم نتيجه‏گيري خيلي بهتر باشد. بنابراين آقايان تحمل بيشتر داشته باشند تا نتيجه‏گيري بهتر بكنيم، آقاي حجتي بفرماييد. (مقدم مراغه‏اي-
                        مشروح مذاكرات قانون اساسى‏جلسه‏50-32، ص: 1122
ايشان الان در حالت عادي نيستند چند دقيقه تنفس بدهيد چون خود من هم در موارد مشابه اين وضعيت ديگر قادر به ادامه صحبت نيستم ...) آقاي مراغه‏اي، ما وقتي جلسه را آرام مي‏كنيم تازه شما از سر مي‏گيريد.
حجتي كرماني- تقاضا مي‏كنم صلواتي ختم بفرماييد (حضار صلوات فرستادند) معمولًا صلواتي كه طلبه‏ها مي‏فرستند آهسته است تكبر نكنيد و بلندتر صلوات ختم كنيد (حضار با صداي بلندتر صلوات فرستادند) اميدوارم كه خداوند قلب‏هاي همه ما را نسبت به هم مهربان‏تر كند و اختلاف نظر باعث نشود كه ما خيال كنيم غرض و مرضي در كار است يا خداي نكرده به قول آقاي حسيني كه به من مي‏گفت، فكر كنيم سخني براي طلب و جاهت است، اينها چيزهاي زائل‏شدني و رفتني است و ديده‏ايم كه هيچ ارزشي ندارد و اميدواريم اصل مطلب و آن سوز دل ما مورد نظر قرار بگيرداين مسأله مهم است. ما آدمي نيستيم كه تازه وارد باشيم و ان شاء الله روشن هم شده است كه براي اسلام دلمان سوخته است و كار كرده‏ايم منتها ممكن است دركمان از اسلام تا حدي باشد كه درك شما از آن بيشتر است، بنابراين اگر صحبت امروزمان قدري طول مي‏كشد به خاطر اين است كه ما داريم خطرناك‏ترين تصميم در تاريخ اين مملكت مي‏گيريم اين مي‏تواند خطرناك‏ترين و بدترين تصميم يا بهترين يا مهم‏ترين تصميم باشد ولي هرچه باشد همان‏طوري كه عرض كردم در عمل بدترين نوع دفاع را از اين تصميم جلسه ما كرده است و همين كاري كه ما تا به حال كرده‏ايم اثر خيلي بدي داشته است. ما اين‏قدر حوصله نداشته‏ايم كه مسأله خارج از هرگونه احساسات و عواطف و حب و بغض مطالعه كنيم، غبطه امت در چيست؟ سؤال ما اين است، مصلحت امت در چيست؟ اين يك مسأله جامعه‏شناسي غير از اينجا نشستن و بحث كردن است اين بحث‏هاي ما همه‏اش بحث‏هاي ذهني است ما بايد در جامعه برويم و ببينيم مصلحت جامعه‏مان بيني و بين الله چيست و ولايت فقيه را ما از نظر اجرايي به چه شكل بهتري مي‏توانيم اجرا كنيم كه مزاج جامعه ما پذيراي آن باشد و هضمش كند. يك بچه‏اي كه مقداري ضعيف باشد و تازه از شير گرفته شده باشد اگر مادرش تحمل مزاج او را نشناسد فكر مي‏كند بايد فوراً او را تقويت كند و مدام به او غذاهاي نيرومندكننده و سنگين و مقوي مي‏خوراند كه بيشتر از حد تحمل بچه است و او را به خيال خيرخواهي اصلًا تلف مي‏كند. ولايت فقيه را اگر ما به يك شكلي اجرا كنيم كه مزاج جامعه بپذيرد و عكس العمل نشان ندهد و رحمت خداوند و فيض الهي و ارمغان انقلاب بداند و پاداش خون شهداي خود بداند، ما در اين مسأله موفق هستيم ولي طلايه‏ها و طليعه‏هاي يك عكس العمل منفي در جامعه ما پايدار گشته است كه باز هم مربوط به مسأله جامعه‏شناسي مي‏شود. هواشناس‏ها وقتي ابري را در آسمان مي‏بينند مي‏توانند پيش‏بيني كنند كه آن بي‏ثمر رد مي‏شود يا رگباري و سيلي به دنبال خواهد آورد، البته حيوانات هم اين تشخيص را دارند، بنابراين يك جامعه‏شناس هم اگر يك عكس العمل منفي را در جامعه مشاهده كرد مي‏تواند حدس بزند با تلفيق آن با ساير نارضايي‏ها و تشديد شدنش به وسيله عوامل ضد انقلاب كه نتايجي به بار خواهد آورد. الان شكاف‏هايي كه در جامعه ما يا به دست عوامل ضد انقلاب يا بر اثر ندانم‏كاري‏هاي خود ما به وجود آمده اگرچه بتوانيم آن شكاف را به هم بچسبانيم جامعه ما دوام بيشتري پيدا مي‏كند و هرچه (خواه قانون اساسي يا كميته‏ها يا ساير عوامل) اين شكاف را
                        مشروح مذاكرات قانون اساسى‏جلسه‏50-32، ص: 1123
عميق‏تر كند انفجار نزديك‏تر مي‏شود. همين‏طور گروه‏ها دارند از هم جدا مي‏شوند و همه‏اش بر اثر تبليغات ضد روحانيت است، يك عده آدم ضد دين و ضد مملكت ولي با استعداد به اين آتش دامن مي‏زنند همان‏طوركه برادرمان بني صدر در مقاله‏اي نوشته بود ما اگر يك پيش‏بيني جامعه‏شناسانه بر اثر شناخت جامعه داشته باشيم در مقابل شايعات «ديكتاتوري آخوندي» و «استبداد روحانيت» كه در همه جاي مملكت شايع كرده‏اند حقيقت را به صورت ديگري به مردم نشان خواهيم داد ما دوره رضا خان را يادمان نرفته اشت كه چطور مردم را بر عليه روحانيت تحريك كرده بودند شما وقتي بر عليه اصول شش‏گانه منفور و لعنتي شاه كه بعداً هجده، نوزده‏تا شد، قيام كرديم مردم با شما نبودند، در زمان رضا خان بر اثر تبليغات ضد روحانيت كسي شما را سوار ماشين نمي‏كرد، چون مردم تصور بدي از شما داشتند. اين از لحاظ جامعه‏شناسي درخور تأمل است و الان هم بايد كاري كرد كه اين تصورات را از مردم زائل كنيد وضع رواني جامعه را در نظر بگيريد، آن جامعه‏شناسان نامرد زمان پهلوي‏ها اوضاع رواني جامعه را خراب كرده بودند حالا اصلاحش قدري زحمت دارد از طرفي وضع زندگي مردم هم الان چندان سامان نيافته است بنياد مستضعفين هم نتوانسته است كاري صورت دهد كارهاي دولت هم محسوس نيست فردا خيل بي‏مسكن‏ها، خيل بيكارها، خيل گرسنه‏ها، خيل ناراضي‏ها به اين تحصيل‏كرده‏هاي ناراضي ملحق مي‏شوند و قشر عظيمي را تشكيل مي‏دهند ما با نوشتن اين قانون اساسي بعضي تحصيل‏كرده‏ها را ناراضي مي‏كنيم و مردم عادي هم چندان از آن سر در نمي‏آورند و شايد برايشان تفاوتي نداشته باشد ولي همين روشنفكرها از زمينه ناراضي‏ها استفاده مي‏كنند مثل حزب توده كه يك وقت عده زيادي را دور خود جمع كرده بود. ما بايد بفهميم غبطه امت، مصلحت امت در چيست؟ آيا ولايت فقيه را كه در اين اصل مي‏خواهيم پياده كنيم اين تنها شكل آن است يا به اشكال ديگري كه مي‏تواند اين اصل پياده شود با رعايت اصول جامعه‏شناسي و روان‏شناسي اجتماعي به طوري كه امت ما اصل ولايت فقيه را همان‏گونه كه هست به عنوان يك رحمت الهي، به عنوان پاسدار اسلام، به عنوان كنترل اسلام كه به دست دشمن نابود نشود بپذيرد. به خدا قسم من مي‏دانم كه اكثريت شما دلتان براي اسلام مي‏سوزد كه مي‏خواهيد اين كار را بكنيد اما مثل آن مادري كه به خاطر تقويت بچه‏اش او را تلف كرد نكنيد، تحمل را در نظر بگيريد، يك مهندس ورزيده كه عالي‏ترين نقشه ساختمان را مي‏كشد بايد جنس زمين و تحمل آن را هم در نظر بگيرد آن‏چه كه امروز گفته شد اين مسأله هست كه فكر مي‏كنم آقاي دكتر آيت يا بني صدر گفتند كه محور شوراي رهبري بر دو چيز است يكي اين‏كه از اصول اسلامي منحرف نشود و ديگر اين‏كه ثبات هم داشته باشد ...
دكتر آيت- صحبت ايشان از هفت دقيقه و نيم متجاوز شد.
نايب رئيس- بعد آقاي تهراني هم به اندازه ايشان صحبت خواهند كرد.
حجتي كرماني- عرض كنم كه ما وقتي پيشنهاد كرديم «جمهوري اسلامي» براي اكثريت مردم مفهوم روشني بود و عده‏اي كه مي‏گفتند ما از آن چيزي نمي‏دانيم به آن رأي ندادند، به هر حال در جمهوري اسلامي آن‏طور كه براي مردم شناخته شده است رئيس‏جمهور منتخب مردم است و او سكان اين كشتي مي‏باشد. بهترين راه اين است كه شرط رئيس‏جمهور شدن را
                        مشروح مذاكرات قانون اساسى‏جلسه‏50-32، ص: 1124
فقاهت قرار بدهيم و براي اين‏كه تعدد قدرت نشود و مسأله براي مردم كاملًا روشن گردد امام رياست جمهوري را بپذيرند خود من موافق اين مطلب هستم و از دو ماه پيش آن را عنوان كرده‏ام و يا اين‏كه رئيس‏جمهور از مراجع مسلم وقت اجازه داشته باشد شوراي نگهبان هم داريم بين مراجع هم اختلافي به وجود نمي‏آيد. شما اين شوراي رهبري را براي سعي در اتحاد به وجود آورده‏ايد ولي بعد از امام همين مسأله بين قدرت ديني كه به نام شوراي رهبري وجود دارد با مراجع آزاد، آنها نقش گذشته ما را در برابر دولت ايفا خواهند كرد همان‏طور كه ما در مقابل نظام شاهنشاهي كرديم يعني آن مراجع آزادي كه در شوراي رهبري نيستند دائماً با اين شوراي رهبري (قدرت متمركز) درحال اختلافند حالا يا بر اثر اجتهاد خودشان يا بعضي مسائلي كه در اجتماع پيش مي‏آيد يا وسايس نفساني يا سعايت‏هايي كه انجام مي‏گيرد چون جامعه بي‏آسيب نيست، بنابراين اگر ما اين كار را كرديم گفتيم ما شوراي نگهبان هم داريم رئيس‏جمهوري هم با اختياراتي كه بعدش مي‏رسد آنجا مي‏نويسيم اين رئيس‏جمهور بايد مورد تصويب و تأييد مراجع مسلم وقت قرار بگيرد وقتي كه اين‏طور شد متهم به استبداد ديني نمي‏شويم و مسأله ولايت فقيه هم در اين است و غبطه است در همين است ان شاء الله راه حلي پيدا بشود و پيشنهادي هم دارم كه اين است: «تصويب اين قانون موكول به بعد از رفتن نزد ايشان بشود و تكليف اين قانون روشن بشود» عجله در اين كار صحيح نيست.
با عرض معذرت از سروران خودم و كساني كه به اسلام عشق مي‏ورزند و مي‏خواهند به اسلام خدمت بكنند. خيلي متشكرم. والسلام عليكم.
نايب رئيس- من از دوستان متشكرم كه فرصت دادند برادرمان آقاي حجتي صحبت‏شان را بكنند و اميدوارم هم آقاي حجتي هم ملتمان، يك تعرض اوليه را به عنوان اين‏كه «پس اين چه آزادي است؟» يك مرتبه شستشودهنده آزادي تلقي نفرمايند. آقاي موسوي تبريزي بفرماييد.
موسوي تبريزي- من گفتم اگر آقاي يزدي صحبت نكنند من در نوبت خود باقي هستم.
نايب رئيس- آقاي يزدي هم نوبت‏شان را به آقاي تهراني دادند.
رباني املشي- جناب‏عالي ناگزير شديد كه ناديده بگيريد وقت سخنراني آقاي حجتي را كه بيش از مدت مقرر آيين‏نامه شد، چرا ناگزير شديد؟ براي اين‏كه بعضي از آقايان مي‏آيند در ابتداي صحبت‏شان يك جوي ايجاد مي‏كنند كه مدير جلسه ناگزير است اجازه بدهد كه آقا تا هر وقت و در هر موردي بخواهد سخنراني بكند اين سهل‏ترين سانسوري است كه در اينجا به وجود مي‏آيد در عين حال ديگران متهم مي‏شوند به سانسور. من با اين‏كه رفيق آقاي حجتي هستم ولي اين عمل ايشان و عذر ايشان را به هيچ وجه نمي‏پذيرم. براي اين‏كه تمام ما متهم شديم به سانسور. آقاي حجتي در ابتدا كاري مي‏كنند كه آقاي بهشتي جرأت نداشته باشند كه بگويند ده دقيقه، پانزده دقيقه، بيست دقيقه صحبت كند يعني چه؟
نايب رئيس- متشكرم.
خزعلي- مقداري از ناراحتي‏هاي آقاي حجتي مال ده سال در زندان بودن ايشان است اين‏كه گفتند طلبه‏ها آهسته صلوات مي‏فرستند چون آنها در حضور مراجع حجمي دارند و بيش از حجم‏شان نمي‏توانند بگويند اين است كه اين را جور ديگر تعبير فرمودند و خوب شد كه ايشان هرچه در دل داشتند گفتند تا ملت خيال نكند حرف تازه‏اي است و ما جلو گفتن آن را
                        مشروح مذاكرات قانون اساسى‏جلسه‏50-32، ص: 1125
مي‏خواهيم بگيريم.
نايب رئيس- آقاي تهراني بفرماييد.
تهراني- بنده چون از اول گفتار آقاي مكارم و بعد آقاي حجتي را درست يادداشت كرده بودم و بعضي از دوستان هم وقتشان را كه جلوتر از من نوبت گرفته بودند، به من مرحمت فرمودند اين وظيفه به عهده من گذاشته شد و اميدوارم بتوانم از عهده‏اش برايم يعني حق و واقع بررسي شود، الحقيقت بنت البحث حقيقت دختر زيبايي است كه از بحث به دست مي‏آيد. اميدوارم ان شاء الله ما هم و الله علي العظيم بدون اين‏كه هيچ تعصبي در كار باشد و بخواهيم طرفي را بگيريم، تنها مي‏خواهيم بررسي كنيم آيا گفتار اين دو بزرگوار درست است؟ مورد اشكال است؟ آيا از نادرستي درصدي دارد؟ قهراً ما مي‏خواهيم بحث بكنيم، آقاي مكارم ما كاري به مقدمه فرمايش‏شان كه كمي كم لطفي كردند نداريم و جواب هم به آن نمي‏دهيم و يكي از كم لطفي‏هايشان اين بود كه گفتند همه آقايان در گوشه و كنار مملكت قدرت دارند و مثلا ما را تهديد مي‏كنند، اين جور نيست. (مكارم شيرازي- عبارتي كه من از روي اين نوشته خواندم اين‏طور نبود ...) بحث قدرت نيست، بنده عين عبارتتان را اينجا نوشته‏ام مي‏خواهيد بخوانم «هر يك از آقايان در گوشه و كنار اين مملكت داراي نفوذند ممكن است براي من محظوري ايجاد كنند» بله، اين كم لطفي بود كه شما فرموديد، اين مطلب نيست، ما هم از آن مي‏گذريم. بنده گفتار ايشان را در دو قسمت خلاصه مي‏كنم قسمت اول اين بود كه فرمودند من با ولايت فقيه موافقم ومخالفتي با آن ندارم ولي از ولايت فقيه ما دو چيز را توقع داريم بايد به وجهي آن را بررسي و تنظيم بكنيم كه ولايت فقيه حفظ بشود و به محظور هم در آينده مبتلا نشويم، محظوراتي كه بعد ذكر مي‏فرماييد پنج محظور است بعد بررسي مي‏كنيم ايشان اين دو جهتي كه براي ولايت فقيه ذكر كردند يكي از آن اين است يك وقت قوه مقننه و قوه مجريه ما خلاصه نظام مملكت‏مان به خلاف اسلام نرود و يا ضد اسلام نباشد اين را شوراي نگهبان تأمين مي‏كند چون شوراي نگهبان براي اين است كه قوانين برخلاف اسلام وضع نشود و مطلب ديگر رئيس‏جمهوري كه در رأس تمام قوا قرار گرفته از قبل فقيه، رئيس‏جمهوريش امضاء بشود كه كارهايش نفوذ داشته باشد كه آن خود فقيه است و تمام تصرفاتش همان ولايت فقيه است، ايشان اين را فرمودند ولايت فقيه بايد حافظ اين دو جهت، باشد و ما با اين‏كه مي‏توانيم امضاء كردن رئيس جمهوري را در اختيار فقيه بگذاريم مي‏توانيم جهت دوم را حفظ كنيم كه تصرفات، تصرفات حكومت اسلامي باشد جهت اول هم كه ضد اسلام نباشد شوراي نگهبان حفظ مي‏كند بعد هم اشاره به «آقا» كه «آقا» رهبر انقلاب، استثنايي بودند و در آينده معلوم نيست كه چنين فردي يا افرادي كه جاي يك فرد را بگيرد به حسب مصداق تحقق داشته باشد تا ما كارهايي كه دست ايشان است به ايشان بسپاريم. ببينيد در قسمت اول ما مي‏خواهيم ضد اسلام نباشيم مي‏خواهيم تصرفات هم طبق امامت در اسلام باشد كه برگردد به اطاعت خدا، ولي بايد احتياطات لازم را هم انجام دهيم بايد حتي احتمالات ضعيف را كه در آينده، ممكن است محظوراتي در قانون اساسي پيش بيايد با قيود و شرايط بيشتر حتي المقدور جلوگيري كنيم و يك محكم كاري بيشتري درنظر بگيريم كه ان شاء الله محظوري هم پيش نيايد پس اين دو جهت درست است و ما مي‏خواهيم آن را حفظ بكنيم اگر اين‏كه رئيس‏جمهور داراي تمام اختيارات باشد و مقداري اختيار در دست فقيه نباشد، فقيه يا شوراي رهبري،
                        مشروح مذاكرات قانون اساسى‏جلسه‏50-32، ص: 1126
بنده مطمئنم كه در آينده نظير «آقا» پيدا نمي‏شود درست مي‏گويند و قهراً شوراي رهبري انتخاب مي‏شوند البته ما دعا مي‏كنيم مانند «آقا» پيدا بشود اما اگر نشد كسي كه تمام جهات «آقا» در او نباشد قهراً شوراي رهبري مي‏شود، آن شوراي رهبري كه فقيه است، عادل است، جامع الشرايط است، مخالف هوي است و به عقل زمان خودشان است و شجاع است و آگاه است آن مقام اگر مقداري از اختيارات در دستش باشد همين كه ايشان گفتند بهتر حفظ مي‏شود نه ضد اسلام مي‏شود و هم جريان امر طبق دستور خدا و طبق ولايت فقي مي‏شود. در پنج اشكالي كه ايشان كردند و يكي از آن را بررسي مي‏كنيم معلوم مي‏شود كه هيچ فرق نمي‏كند براي مردم كه تمام اختيارات دست يك نفر باشد، يك رئيس جمهور برگزيده بشود و تمام اختيارات اجرايي و ولايتي به او محول بشود يا يك مقدارش به او محول بشود و يك مقدارش در دست ولايت فقيه بماند اين از جهت عمل خارجي با هم ديگر احتياج نيست و الا در جهت خارجي هيچ فرقي نمي‏كند، مصالح ملت كه ما معتقديم اكثريت ملت ولايت فقيه را مي‏خواهند و فقط غرض‏ورزها نمي‏خواهند اگر مصالح و منافع ملت تأمين شد همه گرايش پيدا مي‏كنند و هيچ نارضايتي هم پيدا نخواهد شد و مردم بيشتر روي احتياط مي‏خواهند يك مقدار از اختيارات دست رئيس‏جمهور و يك مقدار دست ولايت فقيه باشد نه همه‏اش دست يك نفر، تمركز قدرت نيست كه خطري مملكت را تهديد بكند و به انحراف مبتلا بشود كه بگويد من تا آخر عمر رئيس‏جمهورم، چنان‏چه در بعضي از كشورها مي‏بينيم اين امر تحقق پيدا كرده است ان شاء الله كسي كه نادرست است حتي مقام وزارت هم نخواهند داد وهمه كساني كه روي كار مي‏آيند درستكار خواهند بود اما عرض كردم پنج درصد هم احتمال بدهيم، احتياط كه بد نيست ايشان هم مسلم اين احتياط را بد نمي‏دانند و ملت شريف ايران هم از اين احتياط بيشتر راضي است. بعد ايشان گفتند كه مردم خودشان رئيس جمهور را انتخاب مي‏كنند وقتي كه رئيس جمهور را انتخاب كردند قهراً از خودشان مي‏بينند دست خودشان ميبينند به آن‏چه كه او مي‏گويد و دستور مي‏دهد و مي‏كند راضي هستند چون خودشان انتخاب كرده اندولي ايشان مي‏گويند كه مقدار كمي از اختيارات در دست ولايت فقيه مي‏باشد و مقدار بيشتري در دست رئيس جمهوري. ما هم همين را مي‏گوييم منتها ايشان فرمودند اگر مقداري در دست ولايت فقيه باشد مردم مي‏گويند ديكتاتوري ... ولي رئيس جمهور را خودشان انتخاب كرده‏اند البته «مردم را هم بعداً خواهيم گفت كدام مردم، اين اشكال به خود شما هم وارد است، هرچه كوچك، اختيارات كم هم بدهيد به ولايت فقيه، اگر ولايت فقيه از طرف مردم نباشد باز مي‏گويند ديكتاتوري، اين فرق نمي‏كند، البته ايشان مي‏گويند ولايت فقيه را قبول دارم ولي اختيار كمتري به او بدهيد، چه فرقي مي‏كند؟ به اين هم مي‏گويند ديكتاتوري همان مردمي كه دادن فرماندهي عالي كل قوا را به رهبر، ديكتاتوري مي‏گويند كانديدا كردن رئيس‏جمهوري يا امضاء كردن حكم او را بدتر مي‏گويند و در هر صورت آنها ايراد خواهند گرفت ما هم مثل ايشان در اين اجتماع هستيم اين اقليت ناچيز هميشه ناراضي هستند. امروز در تشييع جنازه شهداي سردشت ديديم چگونه اين مردم رهبري «آقا» را تأييد مي‏كردند و از او اجازه جانبازي در راه اسلام و اهداف آن را مي‏خواستند و همه ولايت فقيه را مي‏خواهند با ما هم تماس مي‏گيرند و مي‏گويند بهترين اصل قانون اساسي همين اصول مربوط به ولايت فقيه است كه يك افرادي كه عادل و دلسوز براي ملت و وابسته به خدا و پيامبر اكرم و امام زمان هستند
                        مشروح مذاكرات قانون اساسى‏جلسه‏50-32، ص: 1127
ناظر باشند، ولايت داشته باشند نسبت به امور مردم، اين مقدار قليلي كه برادران‏مان اشاره كردند گاهي تحت عنوان غرب‏گرا و يا روشنفكر، هرچه هست ايراد مي‏گيرند ولي اكثريت مردم غير از اين فكر مي‏كنند. علاوه بر اين مگر ولايت فقيه انتخابي نيست؟ رياست جمهوري انتخابي و وجوع به آراء عمومي‏است اما ولايت فقيه رجوع به آراء عمومي نيست؟ نسبت به خود رهبر اكثريت قريب به اتفاق قبولش ندارند؟ مگر در آينده مردم افراد صاحب صلاحيت را انتخاب نمي‏كنند كه آنها هم خواهند نشست و اين چند نفر انتخاب خواهند كرد؟ چطور فقط رئيس‏جمهور را بگوييم مردم خودشان انتخاب مي‏كنند رهبر و شوراي رهبري را هم كه خودشان انتخاب خواهند كرد به من پاسخ بدهيد چرا او را از خودشان مي‏بينند ولي اين را از خودشان نمي‏بينند؟ بعد ايشان مي‏گويند براي اين‏كه ببينيم يك اصل درست است يا نه بايد ببينيم در خارج قابل اجرا هست يا نيست اين حرف درست است يك نظامي كه ذهني باشد براي عالم تجمع مجردات به درد بخورد درست نيست بايد اينجا اصولي تنظيم بشود كه بتوان آن را در محيط خارج از اينجا پياده كرد ولي ايشان بيان نكردند چرا مردم در خارج از اينجا آن را نمي‏پذيرند و جهتش چيست آيا مخالف حاكميت ملي آنها است؟ اين را كه خود ملت قبول دارند، با حاكميت ملي‏شان چه منافاتي دارد؟ ما حاكميت ملت را، شوراها، را مشورت را، همه را در اين قانون اساسي آورده‏ايم و تمام با هم هماهنگ است و هيچ تعارضي با هم ندارد. همين ولايت فقيه هم مراجعه به آراء عمومي است، همين ولايت فقيه حاكميت ملت است مگر فرق دارد؟ انتخاب نماينده مجلس و انتخاب فقيه يا شوراي رهبري با هم چه فرقي دارد؟ بعد گفتند اگر خوب پياده كنيد با مزاج ملت سازگار است و دوام پيدا مي‏كند و الا پايان مي‏گيرد، اين را هم قبول داريم اما ببينيم اگر فرماندهي عالي كل قوا را به رهبر يا ولايت فقيه بدهيد اين با مزاج مردم سازگار نيست؟ و در بيرون نمي‏پايد؟ و اگر اين بند را حذف كنيم بقيه‏اش با طبع مردم جور در مي‏آيد؟ اين مزاج را از كجا ما به دست بياوريم؟ اگر فرماندهي عالي كل قوا به رهبر يا شوراي رهبري يا به قول ايشان به ولايت فقيه داده شود چه محظوري پيش مي‏آيد كه مردم ناراحت مي‏شوند؟ چه محظوري پيش مي‏آيد كه در خارج نمي‏پايد؟ اين احتياط بيشتري است كه يك فردي كه شرايط رهبر را نداشته باشد و فرمانده كل قوا باشد كودتايي نكند و خون اين همه شهيد را كه هنوز هم ريخته مي‏شود را هدر ندهد. اين همه مال مصرف شده، اين همه زندان‏ها رفته شده، شكنجه‏ها شده، عمرها تلف گرديده است با يك كودتا همه‏اش باطل مي‏شود هزار و چهار صد سال است كه مي‏بينيد كه غير از چند صباحي كه نبي اكرم و حضرت اميرالمؤمنين رهبر امت بوده‏اند بعد كارهاي مردم به دست ظلمه افتاده است و همان‏طوري كه گفته شد در زمان پهلوي‏ها با جان و مال و نواميس مردم چه‏ها كه نكرده‏اند به خاطر اين‏كه حكومت اسلامي از مجراي خود خارج شده بود، ولايت فقيه نبود حالا كه فرصتي پيش آمده است كه ما حكومت اسلامي راكه در مجراي خودش قرار بدهيم و يك ديكتاتوري به اين ملت مسلط نشود ديگر چه اشكالي پيش خواهد آمد؟ اين هم «فرماندهي كل قوا» نيست «فرماندهي كل قوا» است يعني از طرف خود كساني را در رأس كارهاي ارتش مي‏گمارد، تنها نبض ارتش در دست او است حتي ممكن است خيلي از اختيارات ارتش را به دست رئيس‏جمهور بدهد، اما اگر ديد رئيس‏جمهور مي‏خواهد از اختيارات خود در ارتش سوء استفاده بكند چون فرماندهي عالي كل قوا در دست او است، جلو تصرف نابجاي او را مي‏گيرد. پس اين‏كه جايش مخالف طبع ملت است؟ اين‏
                        مشروح مذاكرات قانون اساسى‏جلسه‏50-32، ص: 1128
مطا بق خواسته ملت و هدفي است كه خون ها درراه رسيدن به آن ريخته شده است شكنجه‏ها ديده شده است ما براي به دست آوردن همين مطلب قيام كرده‏ايم و اين مطلب كه گفتند ديگران مي‏آيند جلوه فقها را ميان مردم كم مي‏كنند و آنها را از مردم دور نگه مي‏دارند مي‏دانيد در زمان رضاي پهلوي براي چه بود براي اين‏كه آقايان همه كناربودند هيچ به وضع اجتماع خودشان توجه نداشتند و در آن دخالت نمي‏كردند فقط نماز خودشان را مي‏خواندند و مقداري احكام شرعي را عمل مي‏كردند فقط چند نفري استثناء بودند و بقيه رويدادها نداشتند كورها، كرها، لال‏ها بي‏سرپرست بودند خودتان مي‏دانيد زمان شيخ عبدالكريم مؤسس حوزه علميه قم و زمان مرحوم آسيد ابوالحسن خيلي در امور دخالت نمي‏كردندو از قضايا به دور بودند و به همين دليل مردم آنها را نمي‏شناختند، مي‏شد آنها را معرفي كنند اينها افرادي هستند كه فقط به زندگي خودشان مي‏انديشند و به او ضاي شما نظر ندارند ما هستيم كه كشورمان را فرض بفرماييد صنعتي مي‏كنيم، فرهنگ درست مي‏كنيم، دانشگاه درست مي‏كنيم كراراً محمد رضا شاه مخلوع درحرف‏هايش به اين موارد اشاره كرده بود كه شما چكار كرديد؟ ما اين كارها را كرديم، اما اگر تا اندازه‏اي در دست فقها باشد و امروز كه بحمدالله در سفام اين هستند كه در وظايف اسلامي‏و انساني خودشان عمل كنند و از اينها مردم كار ببينند، هيچ كس نمي‏تواند نسبت به روحانيت ايجاد نفرت بكند چون الان روحانيت در دل مردم جاي دارد و اگر درست به وظايفش عمل كند اين وضعيت تثبيت مي‏شود وما براي مقام رهبري شرايط قرار داديم. مقام عصمت است، نزديك به اين است كه هيچ وقت گناهي نكند، هيچ وقت خطايي از او سر نزند چرا؟ براي اين‏كه موظف به مشورت است، موظف است كه از نظر متخصصان در كار بهره بگيرد. در قسمت ديگري از اين اصل كه گفته‏ايم اعلان جنگ و صلح، بي‏مقدمه كه خودش اين كار را نمي‏كند بعد از مشورت‏هايي كه با متخصصان به عمل آورد و آن را ضروري دانستند توسط او يا رئيس‏جمهور اعلان مي‏شود مخصوصا اين‏كه در مجلس شوراي ملي رسيدگي خواهد شد حضر ت ابا عبدالله الحسين در خطبه تحف العقول مي‏فرمايد كه بدانيد هر وقت از محظور نترسيدند و به وظايف‏تان عمل كرديد از كشته شدن نترسيدند بدانيد امور الله ترجع عليكم وعده داده، وعده معصوم است، حق ا ست، قابل تخلف نيست امور خدا، از دست شما امور خدا جاري مي‏شود، پس اين اشكال نيست كه اگر فرماندهي عالي كل قوا را به اينها بدهيم مردم از روحانيت دور مي‏شوند اين يك عامل كنترل ديكتاتوري است و اگر به وظايف خود خوب عمل كند خواهيد ديد كه محبوبييتش بيشتر خواهد شد. ديگر ايشان فرمودند يا خود فقيه بيايد رئيس‏جمهور بشود يا يك كسي را كه براي رئيس‏جمهوري انتخاب كرد همه كار بكند، البته همه كار نه، فقط فرماندهي كل قوا را ايشان گفتند اين چه تنازعي نادري است؟ (يزدي- اگر حضرت علي مالك را به مصر فرستادند ...) متوجه مطالبتان هستم و عين اين را اينجا نوشته‏ام اجازه بفرماييد عرض مي‏كنم و اينجا هم مثال زدم به اين‏كه حضرت علي مالك اشتر را والي مصر كرده بود و فرماندهي كل قوا را هم برايش داده بود، اولا تاريخ ضبط كرده كه حضرت اميرالمؤمنين و همچنين رسول اكرم گاهي مي‏شد كه فردي را مي‏فرستادند جايي و براي همه امور بوده، هم براي فرماندهي كل قوا و هم اختيار داشته قاضي باشد و هم امام‏
                        مشروح مذاكرات قانون اساسى‏جلسه‏50-32، ص: 1129
جماعت و جمعه و ولي هم باشد، گاهي هم مي‏شد كه براي اين چندكار چند نفر را مي‏فرستادند، يكي را براي استانداري يكي را براي فرماندهي، يكي را براي قضاوت مي‏فرستادند و از آن گذشته همان‏طور كه يكي از رفقا اشاره كردند در نهج البلاغه آمده است كه گويد 0 من تو را مي‏فرستم ولي در قدرت تو شريك هستم، و شريك هستم در تصرف تو، مواظب باش من امام هستم و فوق تو، و شريك هستم در اختيارات تو، در واقع حضرت علي خودش را جدا نكرده بود، ما هم مي‏خواهيم ولايت فقيه را از قوه مجريه جدا نكنيم همان‏طور كه اميرالمؤمنين خودش را جدا نكرده بود. (رباني شيرازي- آقاي تهراني حضرت علي خودش فرمانده كل قوا بود و مالك اشتر فرمانده لشكر بود.) بله ما مي‏گوييم اصل فرماندهي عالي، در اين اصل فرماندهي عالي كل قوا مطرح است، و ممكن است فرماندهي كل قوا هم داشته باشيم، و عرض كردم يا بايد رئيس‏جمهور قرار ندهند و خودش بيايد متصدي بشود يا اين‏كه همه اختيارات را به او بدهد، آخر اين چه ملاحظه‏اي است كه مي‏كنيد، خود هر دو. بزرگواران اين را قبول دارند و تنها فرماندهي كل قوا هست كه اشكال دارد، چه فرق مي‏كند نقص به خود شما هم هست وقتي رياست جمهور را انتخاب مي‏كند اصلًا برود در خانه‏اش بنشيند، و ولايت فقيه را رها كند و كاري به عزل و نصب و امضا نداشته باشد و هيچ چيز، فقط شش نفر نگهبان را تعيين كند براي اين‏كه خلاف اسلام نباشد وبعد برود در خانه‏اش بنشيند و كاري هم نداشته باشد به خاطر اين كه رياست جمهور تعيين كرده است، رئيس‏جمهور كه هنوز هم در اين اصل نيست كه او كانديدا بكند و اگر هم بياوريد انحصاري نيست، رئيس‏جمهوري كه انتخاب مي‏شود اگر يك مقدار قدرتش اگر يك مقدار قدرتش بيشتر باشد طبق مصالح مسلمين و طبق اين‏كه اين انقلاب حفظ بشود اين ثمره خون‏هاي ريخته شده و جوري هم نباشد كه خداي نكرده يك وقتي كودتايي بشود و بر عليه اين كشور توطئه‏اي نباشد خوب است، يا بايد رياست جمهور باشد و يا خودش بايد كنار برود. اين قسمت را بايد حذف كنيد، آخر اين قسمت چه گناهي كرده چه محظوري اين قسمت دارد؟ رئيس كل قوا چه جنايتي كرده و چه خصيصه‏اي و صفتي در او هست كه اگر ما بدهيم به ولايت فقيه اين همه محظوري كه شما مي‏گوييد پيش مي‏آيد اما عزل و چيزهاي ديگر را پيش نمي‏آورد؟ باز تذكر مي‏دهم كه شما با تمام مقدماتي كه چيديد و خواستيد كه دلسوزي بكنيد بدانيد كه خدا شاهد است كه ما هم در اين جامعه هستيم و آن‏طوري كه شما خيال مي‏كنيد نيست، اقليت‏هايي هم هستند كه هدف‏هاي نادرستي دارند بعضي‏هايشان تحقيقاً وابسته هستند و وابسته به اجانب هستند و منافعشان در خطر افتاده است و براي حفظ منافع خود مي‏خواهند اين هياهو رت به پا كنند و اميد است در آينده همين‏ها هم راضي بشوند بنده پيش‏بيني مي‏كنم كه وقتي آنها مصالح خود را پيش‏بيني كردند با ولايت فقيه و در خارج پياده شد و ديدند كه به نفع ملت و مردم هست و همه منافعشان حفظ مي‏شود، اقليت‏ها هم منافعشان حفظ خواهد شد، اينها فقط مصالح مردم را مي‏خواهند وقتي يك نظام اجتماعي صحيح بود و مصالح اينها حفظ شد حتي اقليت‏ها و حتي اين نارضاها هم راضي مي‏شوند، ما بايد كاري كنيم و بيشتر در فكر اين باشيم كه افراد ناصالح در رأس كارها قرار نگيرند، اختيار بيشتر را بايد به رهبران امت و دلسوزان امت و كساني كه نزديك به عصمت هستند و حب دنيا ندارند بدهيم تا قوه مجريه تحت اختيار اينها باشد و از اينها حرف گوش كند و بيم داشته باشد كه اجرا كند اصولي كه شما تصويب مي‏كنيد بالخصوص جهات اقتصادي را نارضايي‏هاي اقتصادي را كه وجود، شما كاري بكنيد كه بهتر اجرا
                        مشروح مذاكرات قانون اساسى‏جلسه‏50-32، ص: 1130
بشود اين قوانين، اگر منظم‏تر اجرا شد آن وقت مورد اتفاق همه مي‏شود و نارضاها هم بر مي‏گردند، بنده غرضم همين بود كه مراجع گذشته مواضع خاصي داشتند و وظايف خودشان را مي‏دانستند و موقعيت‏شان را هم قبول دارم كه موقعيت خاصي بوده، اما خواستم عرض كنم كه مردم وقتي مي‏گفتند روحاني را سوار نكنيد در ماشين و سوار نمي‏كردند به خاطر اين بود كه در جامعه نيامده بودند و دور از جامعه بودند ولي امروز كه در جامعه آمده‏اند ان شاء الله كه به وظايف‏شان عمل بكنند و اين نارسايي‏ها هم الان مي‏بينيد بعد از اين‏كه نظام صحيح و حكومت مستقر و حكومت ثابت اسلامي ان شاء الله پياده شد و مجلس شورا تشكيل شد و رئيس‏جمهور تعيين شدو دولت مورد خواست و علاقه ملت تحقق پيدا كرد و ديدند كه اين ولايت فقيه چه نور و اشعه‏اي و چه انرژي به حكومت‏شان مي‏دهد و چه انرژي به قوه قضاييه و مجريه و مقننه مي‏دهد اگر اينها را به چشم خودشان ببينند آن وقت گرايش بيشتري پيدا مي‏كنند و هيچ‏گاه نارضايي در بين آنها به وجود نمي‏آيد، چون وقت بنده تمام شده به بحثم خاتمه مي‏دهم.
نايب رئيس- ملت عزيز ايران، تحصيل كرده‏هاي عزيز باايمان و همه گروه‏هاي سياسي و اجتماعي كه اين سخن را مي‏شنويد، روي سخن با همه قشرهاست با تو اي كشاورز عزيز، با تو اي دانشجوي عزيز، با تو اي دانش‏آموز عزيز، با تو اي فرهنگي عزيز، با تو اي دانشگاهي عزيز، با تو اي پيشه‏ور عزيز، ملاحظه كرديد كه در مورد اصلي كه درباره رهبري امت و ولايت امر مطرح بود دو نظر متفاوت وجود داشت ما در حدود بيست ساعت در جلسه مشترك گروه‏ها درباره اين دو نظر با يكديگر تبادل نظر كرديم تقريباً عموم نمايندگان شما در طول مدت اين بيست ساعت در جلسه مشترك گروه‏ها توانستند نظراتشان را براي هم بيان كنند پس از اين تبادل نظر طولاني طرح پيشنهادي طبق نظر اكثريت آراء به عنوان دستور جلسه نيز فشرده مطالب مخالف و موافق با فرصتي استثنايي كه به قول برادرمان «برخلاف آيين‏نامه» به مخالف و موافق داده شد براي آگاهي شما ملت عزيز در اينجا بيان گرديد ما با رأي مخفي درباره اين اصول رأي‏گيري خواهيم كرد و نتيجه را هر چه باشد به اطلاع شما خواهيم رساند ولي تا اين لحظه شما ديديد كه راجع به اين مسأله بسيار مهم دو نوع بينش فقهي و اسلامي وجود دارد چه در ميان مؤمنين چه در ميان غير مؤمنين، بنابراين برخلاف آن‏چه كه به شما وانمود كرده‏اند اختلاف نظر در مورد مسأله ولايت فقيه مسأله مقابله معمم و غير معمم و روي در روي استادان روحانيون و غير روحانيون هرگز نيست، مسأله مقابله دو نوع فكر و بينش اسلامي و اجتماعي است، امروز ديديد در اين جلسه كه چگونه اين دو نوع مقابله فكري بستگي به لباس نداشت بلكه بستگي داشت صرفاً به دو نوع مطالعه و برداشت و بينش، اميدوارم با همه خصوصياتي كه جلسه امروزمان داشت اين اثر فوري و نتيجه فوري را براي شما ملت داشته باشد كه ديگر اين وسوسه‏ها و فتنه‏انگيزي‏ها را نپذيرد و بدانيد كه در اين مورد هرگز مسأله در قالب مقابله غير معمم و روحاني و تحصيل كرده نبوده است و نيست و نخواهد بود، ما كارمان را ادامه مي‏دهيم درباره مطلب رأي‏گيري مي‏كنيم نتيجه رأي را هم به اطلاع ملت مي‏رسانيم و پس از آن‏كه اصول مربوط به ولايت فقيه در قانون اساسي از هر جهت مشخص شد همان‏طور كه قبلًا به ملتمان وعده داده بوديم ميزگردهايي اين بار پيرامون همين اصول مشخص خواهيم داشت براي روشن كردن مطلبي كه اينجا تصويب شده براي ملت، چون منظورمان از اين ميزگردها
                        مشروح مذاكرات قانون اساسى‏جلسه‏50-32، ص: 1131
همين بود كه بدانيم براي ملت چه چيزي را بايد روشن كرد والا اينجا كه مسأله رأي‏گيري شماست كه پيش از ميز گرد عرض كردم كه حدود بيست ساعت بحث براي يكديگر داشتيم ولي وقتي مي‏خواستيم مطلب را براي ملت روشن كنيم لازم بود مشخص بشود كه چيست، روي اين اصل ترجيح داديم كه پس از مشخص شدن اصول با ملتمان سخن بگوييم، من به سهم خودم به عنوان يك فرد از نمايندگان شما آمادگي خود را اعلام مي‏كنم كه پس از مشخص شدن اصول، پيرامون آنها در ميز گردها شركت كنم و با هر متفكري از هر گروهي باشد به تبادل نظر و گفتگو بنشينيم.
حجتي كرماني- بعد از تصويب؟
نايب رئيس- ما كه نمي‏خواهيم به رفراندوم بگذاريم، بنده الان از شما دوستان سؤالي مي‏كنم ما الان عده‏اي از دوستانمان را مي‏بينيم كه درباره مطلب نوبت گرفته‏اند صحبت كنند، مقدار زيادي صحبت كرده‏ايم و نزديك به دو ساعت است كه در اين باره صحبت مي‏كنيم، از طرف يكي از دوستان پيشنهاد كفايت مذاكرات رسيده است كه رأي‏گيري پيرامون اين سه بندي كه مانده است بشود و ما اين پيشنهاد را به رأي مي‏گذاريم.
بني صدر- ذيل آن هم يك پيشنهادي نوشته شده است.
نايب رئيس- آقاي بني صدر، پيشنهادهاي زيادي در مورد تغيير متن آمده است.
رشيديان- هنوز حق مطلب ادا نشده است.
هاشمي‏نژاد- تعدادي از آقايان كه موافق بودند و اسم هم نوشته بودند معتقد هستند عليرغم اين‏كه برادرانمان همه يك زاويه‏اي از زاويه‏ها يا چند زاويه را مشخص كردند در عين حال آن‏طوري كه بايد اين مسأله با توجه به وضع امروز مجلس روشن نشد و من جمله خود من چنين عقيده‏اي دارم و جناب آقاي يزدي و آقاي رشيديان و تعدادي از دوستان و آقاي فارسي هم به عنوان موافق آن مقداري كه باقي مانده و فكر مي‏كنيم روشن نشده آن مقدار را هم واگذار كرديم به جناب آقاي فارسي كه به عنوان موافق و به مويد فرمايشاتشان صحبت بكنند تا مردم جامعه بدانند كه مسأله چيست.
نايب رئيس- از نظر ميزان وقت من قيد وقتي را رعايت نكردم ولي معادله وقتي را تا حالا رعايت كرده‏ام يعني مقدار وقتي كه برادران عزيزمان آقاي مكارم و آقاي حجتي گرفتند تقريباً مساوي بوده با مقدار وقتي كه برادر عزيزمان آقاي تهراني گرفتند، بنابراين اگر بخواهيم ادامه بدهيم نوبت اين است كه باز يك مخالف صحبت كند و بعد يك موافق.
رشيديان- زبان آقاي تهراني يك زبان فني و علمي بود، نه اين‏كه حق مطلب ادا نشد بلكه خيلي دقت نظر مي‏خواست كه اين مطالب فهميده بشود آما آقاياني كه به عنوان مخالف صحبت كردند شايد همه كساني كه سواد خواندن و نوشتن داشتند چون جنبه شعاري داشت فهميدند پس اجازه بفرماييد كه با همان سبك البته با استدلال روشن براي اين ملت از زبان آقاي فارسي يا ديگران با دلايل مستدل و با زبان ساده زواياي مبهم براي اين ملت روشن بشود.
نايب رئيس- در اين صورت ما بيست دقيقه وقت داريم به پايان جلسه، لازمه‏اش اين است كه اين بيست دقيقه را تقسيم بكنيم بين يك مخالف و يك موافق بعدي اگر آقايان مي‏خواهند موافق بعدي آقاي فارسي باشنددر اين صورت مخالف بعدي آقاي دكتر شيباني‏
                        مشروح مذاكرات قانون اساسى‏جلسه‏50-32، ص: 1132
است. و بعدش آقاي بني صدر، مي‏توانيد يكي از دو مخالف را انتخاب بكنيد.
بني صدر- مدت زمان مخالفت را مي‏توانيد بين ما دو نفر تقسيم بكنيد.
نايب رئيس- به هر حال مخالف فقط ده دقيقه مي‏تواند صحبت كند. آقاي دكتر شيباني بفرماييد.
دكتر شيباني- بسم الله الرحمن الرحيم. در مورد رهبري امام بحثي نيست اگر در قانون هم چيزي نياوريم به رهبري ايشان خدشه‏اي وارد نمي‏شود، همين‏طور كه گاندي رهبري هند را به عهده داشت در قانون هند هيچ ماده‏اي براي رهبري وضع نكرده بود، ولي تمام اقداماتي كه به نفع مملكتش بود انجام داد و به نحو خوبي انقلابش را به ثمر رساند، در مورد رهبري كل قوا در اسلام مسؤوليت هست اگر كسي را گفتيد رهبري كل قوا اگر خطا كرد چه جوري مجازاتش مي‏كنيد؟ ولي امر است و هيچ كاري هم نمي‏شود كرد و هيچ ماده‏اي هم در اين قانون نيست كه به اين مسأله به چه نحو بايد رسيدگي كرد، اگر مي‏پذيريم فرمانده كل قوا در صورتي كه خطايي در تصميم‏گيري نظاميش كرد بياوريد در دادگاه نظامي و محاكمه‏اش بكنيد تازه مي‏شود حقي به او داد ولي چيزي به او نداده‏ايد بلكه يك چيزي هم از او گرفته‏ايد، اگر بخواهيد حداقل مسأله را هم مطرح كنيد به عنوان اين‏كه تعيين ستاد مشترك، اصلًا فرمانده كل قوا را چه كسي گفته كه بدهيد به رئيس جمهور، و آن چيزي را هم كه ما نوشتيم براي فرمانده كل قوا يك شوراي فرماندهي تعيين كرديم و براي آن اشكالي هم كه آقايان مطرح مي‏كنند كه چگونه ما برويم بدون اجازه فقيه جنگ كنيم و جهاد بكنيم و كشته بشويم، گفتيم يك فقيهي از شوراي نگهبان در اين شوراي فرماندهي باشد هيچ لزومي به اين‏كه مرجع و رهبر، فرمانده كل قوا باشد نيست البته در مواقع ضروري صلاح مي‏داند خودش به عنوان ولايت امر دخالت مي‏كند ولي در اين‏كه قانون برايش سمتي به اين عنوان معين بكند به نظر من به صلاح مملكت نيست و ايجاد حب و بغض مي‏كند و رهبر بايد از حب و بغض دور باشد، يعني كاري نكنيم كه مردم بر عليه او شورش بكنند و ناراحت بشوند. آن‏چه من مي‏گويم همان‏طور كه آقاي دكتر بهشتي هم فرمودند روي سخنم آن افراد مسلمان تحصيل كرده است آن كلمه «تاريك فكر» را هم نمي‏خواهم بگويم و به درد من نمي‏خورد و آن را مي‏گذارم كنار، آن افراد تحصيل كرده مسلمان مسلماً بنا بر اعتقادات اسلاميشان به مصالح مملكت فكر مي‏كننداگر انتقادي دارند و گله‏اي مي‏كنند و تعارضي دارند براي اين است كه بعضي از مسائل برايشان روشن نشده است اين مساله‏اي را هم كه مطرح مي‏كنم به خاطر همين است فرمانده كل قوا خطرناك‏ترين مشاغل است و اصولًا لزومي ندارد فرمانده كل قوا داشته باشيم و رئيس ستاد ارتش باشد كه آن هم بايد تحصيلات نظامي داشته باشد و يك رهبر و مرجع نمي‏تواند تحصيلات نظامي كافي داشته باشد تا بتواند تصميمات لازم را بگيرد. (يزدي- پس حضرت علي (ع) چه طور توانست ....) در مورد حضرت علي هم كه مكرراً اشاره مي‏كنند حضرت علي علم الهي براي حكومت شرعي خود داشت و جنگ هم مي‏كرد اين فرق مي‏كند با كسي كه بعداً مي‏خواهد فقيه بشود حداقل بايد شصت سال تحصيل بكند مي‏بينيد كه اكثر مراجع سنشان از شصت سال به بالاست شما چيزي نگوييد كه عملي نباشد، به نظر من در هر حال پيشنهادم اين است كه اگر شوراي فرماندهي مي‏خواهيد باشد و فقيه هم يك نماينده آنجا داشته باشد يا اين‏كه اصلًا فرمانده كل قوا نباشد و رئيس ستاد ارتش باشد.
نايب رئيس- آقاي بني صدر پنج دقيقه وقت داريد كه صحبت بفرماييد.
                        مشروح مذاكرات قانون اساسى‏جلسه‏50-32، ص: 1133
بني صدر- بسم الله الرحمن الرحيم. در مدافعات مدافعين و موافقين اصل دو مطلب وجود دارد يكي اين‏كه مي‏خواهيم جلوي كودتا را بگيريم خوب كودتايي كه مي‏خواهد بشود عليه چه كسي است؟ اگر عليه دولت و قوه مجريه است چه طور اختيار از دست او مي‏گيريد بعد با چه وسيله‏اي در مقابل كودتا خودش را حفظ بكند اتفاقاً درست به همين دليل ترس از كودتاست كه باشد حساب ارتش را از حساب دولت جدا نكرد. من امروز صبح عرض كردم مخالفم با اين‏كه يك اختيارات تام داده شود بدون اين‏كه معلوم شود مجرا و اسبابش چيست، در پيش‏نويس اوليه قانون اساسي هم همين اصل بود كه فرماندهي كل قوا با رئيس جمهوري است ولي ما آورديم ديدم كه خير رئيس جمهوري بدون اسباب ممكن نسيت آيا او خارج از دولت مي‏خواهد كار بكند يا از طريق دولت مي‏خواهد كار بكند؟ اگر خارج از دولت است كه همان استبداد است براي اين‏كه هر لحظه مي‏تواند تصميم بگيرد تمام دولت را نظامي بكند، اگر از طريق دولت مي‏خواهد بكند مي‏شود به اين صورت كه در اين قانون آمده و ملاحظه بفرماييد در مورد رئيس‏جمهوري آيا شما مي‏گفتيد اين اصل، اصل تشريفاتي است؟ نه براي اين‏كه رئيس جمهور بايد در هيأت دولت كار كند پس هيأت دولت بايد به او پيشنهاد بكند و اين خارج از آن مجرا مثل شاه سابق جداگانه اتصال نداشته باشد به قشون و هر وقت هر جور دلش خواست عمل بكند و يا قشون بتواند در او القاء شبهه بكند و يك تصميماتي را به او تحميل بكند كه دولت از آنگاه نيست، اين است كه از لحاظ من هيچ فرقي نمي‏كند شما مي‏گوييد كه رهبري بالاي همه است چه بهتر، پس همين اصلي كه در پيش‏نويس براي رئيس جمهور پذيرفته شده بود بپذيريد براي رهبري، آن اصل 93 اين است كه فرماندهي كل نيروهاي نظامي با رئيس جمهور است. شما اينجا مي‏گوييد كه با شوراي رهبري است رئيس كل ستاد ارتش جمهوري اسلامي به پيشنهاد هيأت وزيران است چون بالاتر شده، مي‏توان نوشت: «هيأت وزيران و رئيس جمهور و تصويب رهبر است.» اين مي‏شود عين آن اصل كه مجرايش هم معلوم است، اقلا منطقش براي مردم و براي آينده معلوم باشد، اين راجع به اين‏كه مي‏خواهيم جلوي كودتا را بگيريم، اما چيزي كه دائم اينجا مي‏شنويم علي الدوام يك طرف پاك و معصوم است و طرف ديگر خبيث است، رئيس‏جمهور حتماً يك كسي است كه انتخاب مي‏شود بدتر از محمد رضا، و سي و پنج ميليون مردم ايران نمي‏توانند آدمي را انتخاب كنند كه صالح باشد حتماً فاسد از آب در مي‏آيد و بايد جلو او را گرفت، خوب در اين صورت لطفاً كاري بكنيد كه آدم صالحي انتخاب شود براي اين‏كه اگر آدم فاسد انتخاب بشود نمي‏تواند جلوي اين مواد را بگيرد، اين را همه مي‏دانند و اين ترتيب استدلال به نظر من همان چيزي است كه به زيان استدلال‏كننده تمام مي‏شود كه ما احتياجي به اين كار نداريم چون يا آن شوراي رهبري مي‏خواهد با قوه مجريه و قواي مملكتي كار بكند يا عليحده مي‏خواهد كار بكند كداميك از اينهاست؟ اگر عليحده مي‏خواهد كار بكند كه اين استبداد است، اگر با آنها مي‏خواهد كار بكند هيچ مصيبتي نيست، شما مي‏خواهيد كه او هم در حكومت دخالت داشته باشد چه بهتر، مجرايش را معين بكنيد تا در آن مجرا همه بدانند كه اين اصل چگونه پياده خواهد شد خدا هم كارها را به اسباب انجام مي‏دهد شما نمي‏شود اصلي را بياوريد كه فرماندهي عالي كل قوا با رهبر است، چه جوري اين را اعمال مي‏كنيد؟ كسي نمي‏داند، مي‏فرمايند در اصول بعد معين مي‏شود بنده عرض مي‏كنم نخير قربان بايد در همين جا معين بشود، اگر بخواهيد همين جا بگذاريد مطلب روشن مي‏شود و براي مردم هم ما مي‏توانيم روشن كنيم و دفاع مي‏كنيم كه اين هيچ‏گونه مخالفتي با
                        مشروح مذاكرات قانون اساسى‏جلسه‏50-32، ص: 1134
دمكراسي و حاكميت ملت ندارد اما به شرط اين‏كه مجاري مشخص باشد آن چيزي كه مزاحم آزادي است نبودن مجرا و اسباب در قانون‏گذاري است مثل قانون اساسي سابق يك جمله مي‏نويسد كه عزل و نصب وزيران با شاه است چه جور، معلوم نيست و يا يك جمله مي‏نويسد فرمانده كل قوا انتخابش با شاه است چه جور، معلوم نيست، در يك جاي ديگر نقيض اين زا مي‏نويسد مي‏شود همان دعواهايي كه طي نشد پس بهتر است كه از او عبرت بگيريم داستان محاكمه دكتر مصدق جلو چشم همه است اين مي‏گفت كه طبق اصل 44 قانون اساسي يا 46 شاه حق ندارد عزل و نصب بكند و وزرا حق ندارد دستورات كتبي شاه را اطاعت كنند آن مي‏گفت طبق اصل فلان عزل و نصب وزرا با شاه است پس اين مي‏شود همان نوع قانون اساسي، بنابراين بهتر است آن مشكلات را اينجا به وجود نياوريم و هيچ نگران هم نباشيد كه اگر فرماندهي عالي با فقها باشد هيچ نگراني ندارد و من هم هيچ نگران اين مسأله نيستم فقط نگران اين هستم كه كه ترتيب و اسبابش معين نباشد براي اين‏كه فساد در آن زياد است خداي نكرده اگر يك وقتي رهبر از دنيا رفت تا شما بياييد و خبرگان تشكيل بشود آقاي رئيس ستاد معلوم نيست كه تابع چه كسي هست، هر غلط خواست مي‏تواند بكند و كودتا از اينها در مي‏آيد، اين است كه در همه جاي دنيا تجربه كرده‏اند و اين ديگر غربي و شرقي نمي‏شناسد بلكه اين تجربه بشري است آوردند حساب اين قشون را كه سابق جدا بود از دولت بردند در دولت، حالا شما مي‏خواهيد بالاي سر دولت ببريد يك مرجع هم بگذاريد چه بهتر، اما مجرايش را معين كنيد.
نايب رئيس- آقاي فارسي بفرماييد.
كرمي- آقا اين خيلي زننده است كه مسلماني بگويد من در شؤون مسلمان‏ها مخالف هستم.
فارسي- بسم الله الرحمن الرحيم. با ده دقيقه وقت نمي‏شود به تمام ايراداتي كه وارد كردند جواب داد، چون كه آنها در ده دقيقه ايراد وارد مي‏كردند و استدلال هم نداشتند، فقط القاء شبهه مي‏كردند يا شك و ترديد اظهار مي‏كردند، مثل اين‏كه مجرايش چيست، مجراي اعمال فرمانده كل قوا، همان مجرايي است كه رئيس‏جمهور در رژيم ديگر اعمال مي‏كند و آن هم برخلاف فرمايش شما از طريق دولت نيست در دولت وزير دفاع هست، كه به اداره تشكيلات دفاع ملي مي‏پردازد، فرمانده كل قوا گاهي كارهايش را از همين طريق اعمال مي‏كند و گاهي فرمان را مستقيماً صادر مي‏كند، اين تجربه‏اي كه ما داشتيم در سركوب ضد انقلاب تجزيه‏طلب وابسته به بيگانه مرتد، امام فرمانده كل قوا را از بالاي سر نخست وزير و دولت موقت به وزير دفاعش اعمال كرد، همچنان كه در رژيم سلطنتي كه فرماندهي كل قوا با شاه بود از غير طريق وزير دفاع هم گاهي اعمال مي‏كند. جمهوري هم باشد همين است، يعني هر دو مشترك هستند يعني جمهوري و رژيم سلطنتي، در اين‏كه علاوه بر يك مقام مسؤول دفاع ملي كه در داخل دولت هست، در خارج از هيأت دولت ولي در كل دولت به عنوان يك نظام سياسي، فرمانده كل قوا وجود دارد و اين آن زنجيره و حلقه اصلي قدرت در تمام رژيم‏ها است. فرماندهي كل قوا اگر تضمين نشود كه در اختيار ملت باشد و مجري اراده ملت باشد تمام تضميناتي كه به شكل قانون اساسي يا غير قانون اساسي به صورت تعبيه مقام‏ها يا تدابير عملي صورت مي‏گيرد همه‏اش بي‏فايده است، فرماندهي كل قوا فرقش با رئيس‏جمهور اين است كه آقاي بني صدر، احتمالات فساد در رئيس‏جمهور، در نخست وزير و وزير دفاع بسيار بيشتر از رهبر است، به دليل اين‏كه در وزير دفاع شرط عدالت نيست، در رئيس دولت و هيأت دولت و شرط عدالت نيست، در رئيس دولت و هيأت دولت شرط عدالت‏
                        مشروح مذاكرات قانون اساسى‏جلسه‏50-32، ص: 1135
و تقوا نيست، لازم نيست كه چنين تجربه‏اي داشته باشند و اگر بگذاريم هم عملي نيست، چون كه اينها كساني هستند كه ممكن است ايمان‏شان ضعيف باشد اما از تخصصشان استفاده مي‏شود همان‏طور كه از كارشناس خارجي هم استفاده مي‏كنيم، رهبر ما يك مقامي است كه جايش را نمي‏شود در رژيم‏هاي غربي يا شرق كمونيستي پيدا كرد، كسي است كه قبل از اين‏كه مقام رهبري و فرمانده كل قوا را به او بسپارند مقام امامت را داشته، نماينده مكتب مردم به تدريج در طول سال‏ها با نشان دادن سابقه عدالت و تقوا و اخلاص به مصالح ملت و تعالي رواني كه بروز كرده به آن ايمان پيدا كرده‏اند، پس از آن‏كه او را به رهبر شناختند و به نام امام شناختند به نام فرمانده كل قوا با او بيعت مي‏كنند، آن كساني كه از تاريخ اسلام اطلاعي ندارند بدانند كه پيامبر اكرم پيش از آن‏كه فرمانده كل قوا باشد رهبر مكتب و امام بود و به اين عنوان مردم با او بيعت كردند و در دوره مكي و در دوره مدني همان رهبر را به عنوان فرمانده كل قوا پذيرفتند، خون‏ها و جان‏هايشان را به كف او سپردند، هيچ كس جز اين رهبري كه مشخصاتش در قانون اساسي ما تدوين مي‏شود صلاحيت اين را ندارد كه جان‏ها و خون‏هاي ميليون‏ها انسان در كف او گذاشته شود، همين فرمانده كل قوا با اين سابقه اخلاص و با اين كفايتش در برابر خدا و مردم مسؤول است، تمام قوانين جزايي در موردش صادق است، او هم يك تن است همان‏طور كه ديروز آقاي بهشتي تذكر دادند، تمام مردم هم حق نظارت دارند، چنان‏كه امير المؤمنين وقتي با او به عنوان فرمانده كل قوا و امام بيعت كردند، شرط كردند كه بر طبق قرآن و سنت عمل بكنند، كارت مشروط است و لازمه يك شرط نظارت دائمي بر اعمال اوست، اما اگر خطا بكند خطايش نظامي نيست چون رهبر از متخصصان استفاده مي‏كند ممكن است شوراي فرماندهي تشكيل بدهد، همان‏طور كه پيامبر اكرم با اين‏كه علم الهي داشتند جناب آقاي دكتر شيباني، در مورد فرمانده جنگ مثل يك نفر عمل مي‏كردند تا به من و شما درس بدهند كه آنجا از تجربه متخصصان استفاده مي‏كنند و در آن شوراي فرماندهي جنگي رأي پيامبر يك رأي بود و گاهي در اقليت قرار مي‏گرفت و پيامبر رأي اكثريت را مي‏پذيرفت زيرا كه در شركت با آنها همراه بود، او هم يك جان سهم گذاشته بود و ديگران هم هر يك، يك جان و هر يك در ازاي آن جان يك رأي بيشتر نداشتند، اما كودتا هم هميشه ممكن نيست عليه قوله مجريه باشد، قوه مجريه ممكن است كودتا چي باشد، همان فرمانده كل قواي ما كه شاه بود عليه حكومت ملي ما دكتر مصدق از مقام فرماندهي كل قوا كودتا كرد، همين رئيس‏جمهور همان احتمالات است منتها نه به آن نسبت، چنان‏كه در تاريخ كشورهاي ديگر گاهي رئيس‏جمهورها عليه ملتشان كودتا كردند براي اين‏كه مادام العمر باشند. (بني صدر- عليه خودشان كودتا كردند.) چرا عليه خودشان؟ بنابراين مسأله يك طرف صالح و يك طرف فاسد نسيت، مسأله نسبيت صلاح و فساد است، اين هم كه امام به مالك اشتر فرماندهي همان منطقه را سپرد مگر فرماندهي عراق را هم به او سپرد مگر خودش هم سرباز او شد؟ روزي كه اين اصل و اين بند از اين اصل به تصويب برسد و فرماندهي كل قوا به كسي سپرده شود كه بيشتر از هر ايراني و مسلمان ديگري مظهر اراده ملت است يك پيروزي بزرگي است و يك پيروزي بزرگي كه در بيست. و دوم بهمن به تحقق پيوست شكل قانوني پيدا مي‏كند به مبارزه‏اي خاتمه مي‏دهد كه بيش از نيم قرن است كه ما درگيرش هستيم جامعه ما وقتي مسيرش منحرف شد كه رضا خان بر فرماندهي كل قوا دست يافت، كودتا كرد، سردار سپه شد بعد
                        مشروح مذاكرات قانون اساسى‏جلسه‏50-32، ص: 1136
فرمانده كل قوا، اين نه با تغيير مجلس بود، نه از راه انتخابات و اين‏كه مردم حتي فريب خوردند و اكثريت پارلماني به نفع امپرياليزم انگليسي و به نفع ديكتاتوري تغيير كرد، از طريق كودتا بر نيروي مسلح كشور دست يافتند نيروي اجرائيه را اول تصاحب كردند بعد در انتخابات تقلب كردند و مجلس قلابي درست كردند، راه ملت هم در طول اين سال‏ها اين بود كه نخست بر قوه مجريه تسلط پيدا كند و سپس تضمين كند يك انتخابات آزاد را كه اراده ملي در طي آن انتخابات به صورت يك مجلس متظاهر بشود. تسلط بر قوه مجريه همچنان كه يك هدف تحققي و عيني امپرياليزم انگليس و سپس آمريكا بوده بايد هدف ثابت و قاطع ملت مي‏بود كه بود كه ما فرماندهي كل قوا، ما فرماندهي بر ارتش، ما خود ارتش و قوه مجريه را در بيست و دوم بهمن از چنگ دشمن خارج كرديم، همين فرمانده كل قوا بود كه مصدق بر سرش با شاه كشمكش داشت، ابتدا وزارت دفاع را گرفت با قيام سي تير، نمي‏خواست شاه فرماندهي كل قوا را به نماينده ملت و حاكم ملي بدهد چرا؟ براي اين‏كه هر كس فرماندهي كل قوا را داشته باشد مي‏تواند در جامعه تعيين سرنوشت سياسي بكند، به همين جهت بود كه دو ماه پيش از پيروزي انقلاب من جزوه‏اي نوشتم به همين معني به نام تسلط بر قوه مجريه، ما وقتي پيروز مي‏شويم كه فرماندهي كل قوا را داشته باشيم و بر قواي كشور، ملت حاكم باشد. بهترين تضمين قانوني براي اين‏كه ملت در قواي مسلح كشور فرماندهي داشته باشد همين است كه رهبري واجد چنان شرايط با طريقه دموكراتيك و دقيق كه يعني دو مرحله‏اي، انتخاب بشود. بايد مردم ما همچون گذشته اسلامي‏مان با فرمانده كل قوا بيعت كنند، مردم مسلمان هرگز با رئيس‏جمهوي كه فقط بايد صلاحيت اجرايي داشته باشد و يك انسان متخصص باشد و ميزان اخلاصش و وفاداريش به ملت لازم نيست بسيار بالا باشد بيعت نخواهند كرد. شما مي‏فرماييد در حالي كه مراجعي وجود دارند چگونه يك مرجع را مي‏خواهد به توده‏هاي مردم و به پيروان ساير مراجع از نظر حاكميت و حاكم بودن و نافذالاجرا بودن اوامرش بقبولانيد؟ ما مي‏گوييم با وجود رهبري مثل امام خميني و امام خميني‏هايي كه همين انقلاب به وجود خواهد آورد و به وجود آورده است و شاگردان همان امام هستند و ادامه‏دهندگان راهش هستند با وجود آن، مردم حاضر نيستند جان و خونشان را در كف ديگري بگذارند و با او بيعت بكنند، والسلام.
4- پايان جلسه‏
نايب رئيس- متشكرم، اجازه بفرماييد جلسه را ختم مي‏كنيم و ما فردا صبح ساعت ده و نيم جلسه را علني داريم جهت به رأي گذاشتن نهايي همين اصول و قبل از آن ساعت هشت تا ده براي تهيه اصول بعدي جلسه داريم. جلسه امروز را ختم مي‏كنيم.
 (جلسه ساعت هجده و پنج دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 1137
                        جلسه چهل و دوم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت ده و چهل و پنج دقيقه روز نوزدهم مهرماه 1358 هجري شمسي برابر با نوزدهم ذيقعده 1399 هجري قمري به رياست آقاي دكتر سيد محمد حسيني بهشتي (نايب رييس) تشكيل شد.
فهرست مطالب:
1- اعلام رسميت جلسه و ادامه بحث پيرامون اصل 87
2- پايان جلسه‏
دبيرخانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 1139
1- اعلام رسميت جلسه و ادامه بحث پيرامون اصل 87.
نايب رئيس- بسم الله الرحمن الرحيم. اصل 87 مطرح است، در اين اصل فعلًا 5 بند تنظيم شده بند اول تعيين فقهاي شوراي نگهبان است كه ديروز مطرح شد و نظرخواهي كه شد، معلوم شد كه نظر موافق به حد كافي هست و جاي بحث زيادي هم نيست، بند دوم نصب عالي‏ترين مقام قضايي كشور است، كه اين‏هم مطرح شد و نظرخواهي شد و نظرها با آن مساعد بوده، بند سوم مطرح شد «فرماندهي عالي كل قوا» در اين زمينه ديروز بحث شد موافق و مخالف صحبت كردند و امروز صبح هم بحث پيرامون آن را ادامه داديم و قرار بر اين بود كه دوستان فقط پيرامون بند 3 صحبت كنند به همين دليل من از برادرمان آقاي موسوي اردبيلي خواهش كردم كه فقط روي آن صحبت كنند، ولي بعد از نفر اول و دوم با بحثي كه به صورت نوشته پيش آمده بود، مسافرت كردند و شنبه بر مي‏گردند، به علت بحث نوشته‏اي كه ايشان داشتند و نخواستيم تقطيعش كنيم، اين بحث عمومي‏روي بندها شد و تا پايان جلسه دوستان مختلف به صورت عمومي بحث كردند به هر حال از بند 3 به اين طرف بحث‏ها به صورت عام صورت گرفته است امروز صبح، در جلسه مشترك گروه‏ها كه تا ساعت ده و بيست دقيقه برقرار بود، يك مقدار دوستان مختلف پيرامون بند 3 صحبت كردند و چنين احساس مي‏شد كه هنوز بحث آنان به نتيجه روشني نرسيده است بنابراين بند را واگذار مي‏كنيم كه صبح شنبه باز مفصل‏تر درباره آن صحبت كنيم و بعد از اين‏كه نتيجه بحث در جلسه مشترك گروه‏ها به تعبير مشخص و روشني رسيد، آن وقت عصر شنبه ان شاء الله اينجا روي آن بحث خواهيم كرد. بنابراين منتقل مي‏شويم به بند 4:
بند 4- اعلان جنگ و صلح در موارد خطر فوري و فرستادن آن به مجلس شوراي ملي براي رسيدگي و رأي‏گيري.
نايب رئيس- در اين زمينه بحثي هست؟ آقاي صافي بفرماييد.
صافي- اشكالاتي كه در بند 3 بود در اينجا همواره است، اولًا «اعلان جنگ و صلح در موارد ...» مفهومش اين است كه در غير موارد خطر اين اختيار را ندارد و ثانياً فرستادن آن به مجلس براي رأي‏گيري باز منافات با اصل پنج دارد مگر اين‏كه اين جور نوشته شود كه «براي اخذ تصميم نهايي پس از رسيدگي و بررسي مجلس».
نايب رئيس- چه چيزي نوشته مي‏شود؟
صافي- «براي اخذ تصميم نهايي پس از رسيدگي و بررسي مجلس» اعلان جنگ را فوري بدهند اما اين‏كه اين را در دائر مدار رسيدگي و رأي مجلس بكنيم، باز منافات با اصل پنج دارد همان اشكالاتي كه آنجا هست اينجا هم هست.
نايب رئيس- چون واقعاً نمي‏خواهيم وقتمان ضايع بشود اگر اين دوستان هم كه اسم‏
                        مشروح مذاكرات قانون اساسى‏جلسه‏50-32، ص: 1140
نوشته‏اند باز در اين زمينه است كه احساس مي‏كنند بند 4 و بند 3 طوري به هم ارتباط دارد كه بايد يكجا حل بشود، بهتر اين است كه وقتمان را صرف بند 5 بكنيم كه به كلي از بند 4 جدا است. (منتظري- بنويسيم «پس از شورا با مجلس شوراي ملي» يعني ديگر خودسرانه نباشد.) اجازه بدهيد كه موكول كنيم كه با بند 3 يكجا بحث شود چون اتفاقاً به نقش فرمانده كل قوا مربوط مي‏شود اين است كه بند 4 را موكول مي‏كنيم به روز شنبه، بند 5 را مي‏خوانم:
بند 5- اتخاذ تصميم درباره عزل رئيس‏جمهور به ترتيب زير:
هرگاه رئيس‏جمهور به خيانت و تخلف از وظايف قانوني خود متهم شود و يا در مظان ضعف و ناتواني در ايفاي وظايف خود قرار گيرد، موضوع براي رسيدگي به مجلس شوراي ملي ارجاع مي‏شود. مجلس به موضوع رسيدگي مي‏كند و در صورتي كه اكثريت رأي داد، پرونده را براي محاكمه به شوراي عالي قضائي به ثبوت اتهام، رهبري با در نظر گرفتن مصالح كشور تصميم لازم را اتخاذ و اجرا مي‏كنند.
نايب رئيس- آقاي سبحاني بفرماييد.
سبحاني- «در صورتي كه در مظان ضعف و ناتواني قرار بگيرد» ضعف و ناتواني جرم و تخلف از قانون نيست كه شوراي‏عالي قضائي رسيدگي كند، شوراي‏عالي قضائي مسائل حقوقي و جزايي را رسيدگي مي‏كند اما ضعف و ناتواني يك مسأله تكويني است اين را بايد ببينيم ضعيف است يا نيست، ناتوان است يا نيست؟ اين نمي‏شود برود شوراي‏عالي قضائي در صورتي كه ظاهر امر اين است كه اين‏هم بايد به شوراي‏عالي قضائي برود.
نايب رئيس- آقاي هاشمي‏نژاد بفرماييد.
هاشمي‏نژاد- عرض كنم كه دو مسأله در اينجا مطرح است يكي اين‏كه رئيس‏جمهور مورد اتهام قرار گرفته آن هم مورد اتهام جرم و جنايتي و هنوز مشخص نشده كه آيا مجرم هست يا نيست بنابراين من دوتا تذكر اينجا دارم، يكي اين‏كه اين امر در جلسه علني مجلس شوراي ملي بررسي نشود و در جلسه خصوصي مورد بررسي قرار بگيرد تا در نتيجه اگر برائت او مشخص شد در اثر مبادله بعضي از حرف‏هاي مخالف و موافق به پرستيژ او لطمه‏اي وارد نشود. مسأله دوم اين‏كه خود مجلس شوراي ملي وقتي پرونده ارجاع شد به مجلس يك زماني را براي آن معين بكند چون احتمال توطئه در آنجا زياد است عوامل رئيس‏جمهور ممكن است پرونده را معطل بكنند و بياندازند در كانال بحث‏هاي مختلف و مدت‏ها بگذارد و پرونده همانجا بماند، پس يك زماني را مشخص بكنند كه پرونده در آن زمان معين آنجا بررسي بشود تا در نتيجه جلوي احتمال توطئه گرفته بشود.
نايب رئيس- آقاي حيدري بفرماييد.
حيدري- اينجا در دو موضوع اشكال به نظر مي‏رسد يكي اين‏كه بعد از اين تشريفات عزل رئيس‏جمهور را به دست رهبر داده است و حال اين‏كه از نصبش صحبتي در ميان نيست يعني انتصابش با رهبر نباشد اما عزلش با رهبر باشد، اين تفكيك جوابش چيست؟
نايب رئيس- يك وقت بحث درباره اين است كه اين بند موافق با آن‏چه جناب‏عالي فكر مي‏كنيد، هست يا نه، يك وقت است كه مي‏فرماييد راجع به نصب هم يك بند جداگانه بيايد، خوب اين جداگانه است. پس راجع به خود اين بند نظري نداريد و معتقديد كه بايد درباره تعصب يك بند جداگانه نوشته شود؟
                        مشروح مذاكرات قانون اساسى‏جلسه‏50-32، ص: 1141
حيدري- نظر من اين است كه اگر عزل تصويب شد كه با رهبر باشد پس انتصاب بعد از اين‏كه رأي گرفته شد و مردم انتخاب كردند و به اكثريت رأي به يكي از كانديداها دادند موافقت و تأييد و انتصاب بايد از طرف رهبر باشد كه بعد اگر چنان‏چه تخلفي معلوم شد، عزل هم بتواند بكند. خلاصه يك بند براي عزل و انتصاب باشد.
يكي ديگر، اينجا گفته شده است كه اگر رئيس جمهور متهم به خيانتي شد به مجلس شوراي ملي ارجاع مي‏شود، اگر اكثريت مجلس شوراي ملي دادند و رفت به شوراي‏عالي قضائي، در اينجا اگر بين اين دو اختلاف شد، شوراي‏عالي قضائي حكم به تبرئه داد و مجلس شوراي ملي به اكثريت حكم به خيانت داد و يا برعكس، اينجا چطور مي‏شود و يا رأي كدام يك بايد عمل كرد؟
نايب رئيس- يكي از دوستاني كه بايد موافق صحبت كنند، اين سؤالات را يادداشت كنند، كه جواب بدهند. آقاي قرشي جناب‏عالي نوبتتان است سؤالي داريد؟ (قرشي- يك نفر صحبت كند بعد من صحبت مي‏كنم.) بسيار خوب آقاي جوادي بفرماييد.
جوادي- «در صورت رأي شوراي‏عالي قضائي به ثبوت اتهام» يا ثبوت جرم؟ اول متهم است، بعد از تحقيق شوراي‏عالي قضائي رأي به مجرميت ميدهد.
نايب رئيس- مورد اتهام (جوادي- آن مسأله ضعف و ناتواني هم ناقص مي‏ماند.) يعني آن جرم نيست؟ (جوادي- خير حتي اتهام هم نيست.) چرا، نوشته در مظان. (جوادي- در مظان ناتواني را ببريم به مبحث رئيس‏جمهور و آنجا برايش مقرراتي وضع كنيم.) قدر مسلم اين است كه اينجا يك كلمه موضوع بگذاريم تا بعد جدا كنيم، مطلب ديگري نيست؟ آقاي رشيديان بفرماييد.
رشيديان- همان‏طوري كه قبلًا عرض كردم در جلسه مشترك دو مطلب از اين اصل برداشته شده است و حال آن‏كه مورد توافق بود بايد پاسخ قانع‏كننده داده بشود، يكي عدم صلاحيت سياسي بوده، يك هم معرفي كانديداها از طرف رهبر اما مسأله اين است كه تنها مرجعي كه مي‏تواند به تمام اتهامات در هر مقام و هر موقعيتي كه هستند رسيدگي كند بايد دادگاه باشد و اين در سيره اسلام هم بوده كه قضات عالي رهبران را مي‏آوردند و محاكمه مي‏كردند و هيچ كس هم نگفته است كه اين برخلاف عقل و اسلام و اين مسائل است به علاوه مجلس شوراي ملي در اينجا حكم تشكيل‏دهنده پرونده را دارد كه نه عزل مي‏كند و نه كاري از دستش بر مي‏آيد و اين بايد در صلاحيت ديوان‏عالي كشور باشد. مسأله ديگر اين است كه هر كسي حق دارد در صورت داشتن مدارك كافي رئيس‏جمهور و حتي رهبر، يعني عالي‏ترين مقام را هم به اصطلاح با آن سند و مدرك به دادگاه بكشاند و اين نه كسر شأن مي‏شود براي وي و نه پرستيژ اجتماعي او را پايين مي‏آورد بلكه اين ارزش والاي اسلام است كه مي‏تواند همه را در مقابل قانون برابر قرار بدهد. خود رهبر اگر داراي مداركي است مي‏تواند همه را در مقابل قانون برابر قرار بدهد. خود رهبر اگر داراي مداركي است مي‏تواند رئيس‏جمهور را مورد تعقيب قرار بدهد، افراد عادي هم مي‏توانند، تنها در صلاحيت مجلس شوراي ملي نيست. لطفاً به اين مسائل توجه بفرماييد.
نايب رئيس- در جواب شما دوستاني كه به عنوان موافق صحبت مي‏كنند توضيح مي‏دهند و يكي از سؤالات شما مربوط مي‏شود به من كه جواب بدهم و آن اين است كه همان عدم‏
                        مشروح مذاكرات قانون اساسى‏جلسه‏50-32، ص: 1142
صلاحيت سياسي در جلسه با تبادل نظر تبديل شد به اين تغيير كه «در مظان ضعف و ناتواني در ايفاي وظايف خود».
رشيديان- ضعف و ناتواني يكي از مصاديق عدم صلاحيت سياسي است، عدم صلاحيت سياسي كلي است و نبايد اين را برداشت.
نايب رئيس- در جلسه اين‏طور تصميم گرفته شد. آقاي طاهري گرگاني بفرماييد. (قرشي- نوبت من است.) شما خودتان نخواستيد در نوبت خودتان صحبت كنيد. (قرشي- من گفتم يك نفر صحبت كند بعد من صحبت مي‏كنم.) دست شما نيست، وقتي شما آماده نبوديد ديگر تعيين نوبت بعدي دست شما نيست به هر حال من نوبت شما را رعايت مي‏كنم.
طاهري گرگاني- اين ضعف و ناتواني در اينجا درست مشخص نشده است اگر چنان‏چه هيأت دولت را رئيس‏جمهور تعيين مي‏كند و ضعف و ناتواني از ناحيه هيأت دولت باشد و يا عده‏اي از آن هيأت، پيشنهاد مي‏كنم كه بعد از ضعف و ناتواني، عدم امكان جبران ضعف و ترميم كابينه اضافه بشود، دوم اين‏كه دو مسأله يكي صلاحيت سياسي و يا ضعف و ناتواني هرچه هست، يكي هم مسأله جرم است بنده نسبت به جرم معتقدم كه يكسر برود ديوان‏عالي كشور و نماينده‏ها هم اگر مجلس كسي را مي‏خواهند بفرستند براي نظارت در دادگاه و مطالعه در پرونده، اشكالي ندارد، آن‏چه مربوط مي‏شود به مجلس فقط عدم صلاحيت سياسي است با ضعف و ناتواني، اين جهت بايد مشخص بشود.
نايب رئيس- آقاي منتظري بفرماييد.
منتظري- من به نظرم اينجا در حقيقت اسمش اين است كه براي رهبر يك وظيفه و شأني درست كرديد ولي همه‏اش تو خالي و ظاهري است و هيچ وظيفه و شأني نيست براي اين‏كه اولًا اگر چنان‏چه رئيس‏جمهور متهم به يك جرمي باشد به مجلس شوراي ملي چه مربوط است؟ مجلس شوراي ملي مگر قاضي است كه بخواهد در اين كار دخالت بكند؟ مجلس شوراي ملي نمايندگان ملتند، در مصالح ملت دخالت كنند، رئيس‏جمهور هم يك كسي است جداگانه ملت او را انتخاب كرده، مجلس او را انتخاب نكرده است كه ما شكايتش را به مجلس ببريم. بنابراين اگر متهم به جرمي باشد بايد برود به دادگاه عالي قضائي شما نوشته‏ايد «بعد از آن‏كه جرم در دادگاه عالي قضائي ثابت شد» جرم كه در دادگاه قضائي ثابت شد ديگر عزلش احتياج به رهبر ندارد هر بقالي هم چنان‏چه از رئيس‏جمهور شكايت كرد و بردند دادگاه عالي قضائي و معلوم شد مجرم است بايد او را كنار بگذارند، شما ديگر براي رهبر يك مقام و شأني قائل نشده‏ايد بنابراين، اين يك امر تشريفاتي و زائد است شما خواستيد به رهبر يك عنوان بدهيد ولي پوچ و خالي. اما آن‏چه در اين اصل مهم بوده است، آن جهت است كه تأييد كانديداها بايد از طرف رهبر باشد براي اين‏كه حكومت، حكومت اسلامي باشد بنابراين من پيشنهاد مي‏كنم اين عبارت قطعاً بايد اضافه بشود «تأييد كانديداها براي رياست جمهوري به منظور اسلامي بودن حكومت و ضمانت اجرايي آن» چون اگر رئيس جمهور از طرف رهبر تأييد نشود. احكامش براي ملت لازم الاجرا نيست، يعني شما يك چيز لازم را حذف كرده‏ايد و يك چيز لغو را اضافه نموده‏ايد.
نايب رئيس- آقاي قرشي بفرماييد.
                        مشروح مذاكرات قانون اساسى‏جلسه‏50-32، ص: 1143
قرشي- اين عبارت «در مظان ضعف و ناتواني در ايفاي وظايف خود قرار گيرد» خيلي سنگين است، مثلًا مي‏توانيم بگوييم «يا در اثر اشتباهات سياسي در مظان ناتواني قرار گيرد». دوم «موضوع براي رسيدگي» اين موضوع براي رسيدگي از طرف چه كسي ارجاع مي‏شود؟ از طرف رهبر يا شوراي رهبري؟ بايد تعيين شود. سوم اشكال جناب آقاي سبحاني بود كه در صورت ضعف و ناتواني به شوراي‏عالي قضائي مي‏فرستند، اين عبارت مثل اين‏كه درست نيست بايد تغيير كند.
نايب رئيس- آقاي فوزي بفرماييد.
كرمي- آن‏چه آقاي منتظري گفتند رهبر از بقال هم يك درجه پايين‏تر است، زيرا بقال اگر شكايت مي‏كند ديگر مجلس ارجاع نمي‏شود، به دادگاه ارجاع مي‏شود، ولي اينجا اول بايد به مجلس ارجاع بشود بعد به دادگاه اين معنايش اين است كه فقيه از بقال پايين‏تر است.
نايب رئيس- تذكر ديگر اين‏كه آقاي كرمي صبح توصيه مي‏كردند كه نظم را رعايت كنيم. (كرمي- عبارت شما رسا نبود من ناچار شدم توضيح بدهم.)
فوزي- اينجا عبارت «هرگاه رئيس‏جمهور به خيانت و تخلف از وظايف خود متهم شود» به نظر مي‏آيد چه خيانت و تخلف از وظايف قانوني، متساويند و متغاير نيستند، عليهذا يكي از اين دو عبارت زائد است و يكي هم همان كه چند نفر از آقايان فرمودند در مظان ضعف و ناتواني، كه اين اتهام نيست كه ارجاع بشود به مجلس و مجلس هم رأي بدهد و اما آن‏چه آقاي منتظري فرمودند قبلًا در جلسه مشترك بحث شده است منظور اين است كه برود شوراي‏عالي قضائي در آنجا حكم لازم صادر بشود. (منتظري- خودشان شاهد دارند) (صدوقي- يك كلمه عرض كنم؟)
نايب رئيس- اجازه بفرماييد آقاي صدوقي با نوبت. (صدوقي- يك كلمه كه نوبت نمي‏خواهد.) بفرماييد.
صدوقي- اينجا نوشته‏ايد موضوع براي رسيدگي به مجلس شوراي ملي ارجاع مي‏شود، براي رفع اشكال آقايان كه چه كسي ارجاع مي‏كند، نوشته شود موضوع به امر رهبر براي رسيدگي به مجلس شوراي ملي ارجاع مي‏شود.
نايب رئيس- آقاي فاتحي بفرماييد. (فاتحي- مخالفم.) آقاي رحماني بفرماييد.
رحماني- اين‏كه نوشته شده است اكثريت، اكثريت رأي بدهد و آن‏گاه آن را به شوراي‏عالي قضائي بفرستد مقصود چيست؟ مجلس رأي به چه چيز بدهد؟ رأي به عدم صلاحيت قبل از ثبوت جرم يا رأي به اين‏كه فرستاده بشود به ديوان‏عالي قضائي؟ (نايب رئيس- فرستاده شود به ديوان‏عالي قضائي.) چه فايده‏اي دارد؟ (نايب رئيس- آن را بايد موافق توضيح بدهد من فقط عرض مي‏كنم دومي.) اكثريت رأي داد يعني چه؟ رأي داد كه به شوراي‏عالي قضائي فرستاده شود؟ يا رأي به سلب صلاحيت؟ در صورت اول رأي مجلس اثري ندارد، در صورت دوم رسيدگي قبل از ثبوت موضوع در شوراي‏عالي قضائي است حكم به سلب صلاحيت و صحت عزل از طرف مجلس بايد از حكم شوراي‏عالي قضائي باشد.
نايب رئيس- آقاي هاشمي‏نژاد بفرماييد.
هاشمي‏نژاد- در اصل اتهام به خيانت و جرم همان‏طوري كه مصلحت كار صرفاً اين‏
                        مشروح مذاكرات قانون اساسى‏جلسه‏50-32، ص: 1144
بوده است كه مجلس در جريان كار قرار بگيرد، كه اولًا قدرت رئيس‏جمهور متزلزل نباشد و هر كسي او را هر روز به دادگاه بكشد و بعد هم نماينده مستقيم ملت است، ملت بايد در جريان كار باشد، پس ارجاع به مجلس شوراي ملي نه از اين نظر بوده كه آن جرم يا جنايت كار تخصصي مجلس است فلسفه‏اش اين بوده است بنابراين آنجايي كه به خاطر جلوگيري از احتمال توطئه و حتي جايي كه متهم به ضعف هم بشود و ناتواني جسمي هم بشود عيناً اين مسأله مطرح است، توطئه همان‏طوري كه در آن طرف قضيه است، احتمال دارد از طريق متهم كردن او به ضعف و ناتواني هم توطئه صورت بگيرد، پس به همان علت مجلس بايد دخالت كند و بعد برود ديوان‏عالي كشور و ديوان‏عالي كشور از رشته‏هاي تخصصي افراد مشكل را حل كند.
نايب رئيس- متشكرم، آقاي خامنه‏اي شما سؤالي داريد؟
خامنه‏اي- عرض كنم كه يك نكته همين مقام ارجاع‏كننده بود كه جناب آقاي صدوقي فرمودند كه اين اگر نباشد يك سكوت مضري در قانون هست و ايجاد دردسر مي‏كند. ديگر اين‏كه راجع به اين صلاحيت يعني دو بخشي كه رئيس‏جمهور متهم به خيانت بشود تعقيب مي‏شود در مظان و ناتواني باشد باز هم تعقيب مي‏شود، هر دوي اينها يك چيزند و هر دو عبارتند از صلاحيت احراز و بقا در رياست يا نه و از اين لحاظ اگر ايرادي شده وارد نيست و جايش اينجا هست، منتها بايد از همين جا اصل ديگري پيش‏بيني بشود براي قوه مجريه و صفات رياست جمهوري كه صلاحيت با يك لفظ طي عناصري كه هر دو باشد يعني هم خائن نباشد و هم ضعف و ناتواني نداشته باشد، ضمناً ناتواني و ضعف در اينجا گمان مي‏كنم از نظر حاضرين هم دو جور استنباط مي‏شود، ضعف و ناتواني، مزاجي و مادي است يا استعدادي است و مديريت، وجود ضعف و ناتواني كه هر دو يك معني دارد، اين مادي بودن را تأييد مي‏كند بنابراين به جاي ضعف يك كلمه ديگري بايد گذاشت كه به هر حال برساند كه جنبه مادي هدف نيست. ديگر اين‏كه راجع به دادگاه شوراى عالي قضائي هم چون در كميسيون شش روي شوراي‏عالي قضائي خيلي تكيه مي‏شود، يك مقام اداري هست يعني جانشين وزارت خواهد شد، مرجعيت براي حل و فصل امور قضائي در اين مواقع در قوانين ديگر هم به دادگاهي داده مي‏شود، منتخب از بعضي مستشاران ديوان عالي كشور به عنوان دادگاه عالي يا هر اسم ديگر، و گذشته از همه اينها ما اينجا اين بند را در مورد وظايف و اختيارات رهبري گذاشتيم كه با اين طول و تفصيل به قوه مجريه و ترتيب عزل رياست جمهوري مربوط مي‏شود و هيچ منافاتي ندارد كه اين اختيار حاكم و ولي را در همان بند با انتقال اين قسمت به آنجا تأمين كنيم. بنابراين به نظر من جايش اينجا نيست.
نايب رئيس- آقاي طاهري اصفهاني بفرماييد.
طاهري اصفهاني- بسم الله الرحمن الرحيم. من معتقدم بايد در همين جا بيايد ولي مي‏توانيد بگوييد يك مسأله ديگر است چون ممكن است آقايان نمايندگان به اين بندها رأي بدهند ولي اين مسأله بماند. اتخاذ تصميم درباره نصب يا عزل رياست جمهوري به ترتيب زير: نصب او را بگوييم كانديدا بكند و مردم رأي بدهند و هركسي اكثريت را آورد تشريح بكند. درباره عزلش هم مطالبي بود كه آقايان فرمودند. اشكال ديگر اين است كه در اين بند لفظ زيادي خيلي وجود دارد «خيانت و تخلف از وظايف قانوني» يك مطلب است و دوتا نيست «در مظان ضعف و ناتواني» اين ممكن است مسائلي را بگيرد ولي اگر «عدم صلاحيت براي انجام وظايف»
                        مشروح مذاكرات قانون اساسى‏جلسه‏50-32، ص: 1145
بنويسم به نظر من بهتر است. مسأله ديگر كه مهم است اين است كه اتهام جرم چه ربطي به مجلس شوراي ملي دارد؟ آيا اگر من متهم به يك جرمي مي‏شدم به مجلس شوراي ملي ارجاع مي‏كنند و يا مرا به دادگاه مي‏فرستد؟ بنابراين معلوم مي‏شود كه شما براي رئيس‏جمهور يك امتيازي قائل شده‏ايد و اين امتياز شايد همان مصونيت باشد، و در اسلام مصونيت نيست زيرا آن كتابي كه دست حضرت امير را گرفت و گفت بيا پيش قاضي برويم حضرت فرمودند برويم. پيش قاضي رفتند و در آنجا حضرت امير نگفت كه من رئيس‏جمهور يا حاكم هستم و شما حق نداريد مرا پيش قاضي ببريد. آنها پيش قاضي رفتند و طرح دعوي هم كردند و اتفاقاً حضرت علي محكوم هم شد. مجلس شوراي ملي ابداً در اين قسمت حقي برايش نيست و همان ديوان‏عالي كشور اگر جرم در آن ثابت شد با تشريح ولي عزل مي‏شود و اگر در ديوان‏عالي كشور جرم رد شد كه هيچ.
نايب رئيس- براي بعضي از دوستان مانند آقاي طاهري اصفهاني كه كسالت داشتند و در بعضي ساعات نبودند بايد تذكري داده شود كه تكرار نشود. منظور از جرايمي كه در اين بند آمده است نظير جرايمي از قبيل «كتابي ادعا كرد اين زره مال من است» نيست بلكه منظور جرم سياسي و اداري و تخلف از وظايف قانوني رئيس‏جمهوري است و همين‏طور قضيه مصونيت هم نيست بلكه قضيه بهترين تشخيص است. اين دو نكته را عنايت بفرماييد. (منتظري- ديوان‏عالي كشور جرايم سياسي را تشخيص مي‏دهد.) (كرمي- ارجاع دهنده‏اش كيست؟ مدعي‏اش كيست؟) آقاي كرمي يادداشت كرديم دوستان توجه بفرمايند كه در مورد جرايم عادي هيچ تبعيضي نيست. آقاي دكتر غفوري بفرماييد.
گلزاده غفوري- مي‏خواستم در اينجا به دو نكته اشاره شود. اول راجع به اين است كه آيا ما پذيرفته‏ايم كه تكيه‏گاه و پشتوانه تأمين عدالت در اين جامعه دستگاه قضائي است يا نه؟ و دستگاه قضائي كه اشاره مي‏شود در صورت لزوم مي‏تواند حتي بالاترين مقام را به خاطر همان مسأله‏اي كه هيچ حقي نيست كه قبلًا تكليفي بر آن مترتب نبوده باشد، به محاكمه بكشد چون واقعاً داشتن يك دستگاه قضائي سالم با اختيارات تام و وسيع در صورتي كه شرايطش را احراز كرده باشد پشتوانه يك امت است. مسأله دوم راجع به اين اصل به نظر من اين است كه در اين اصل چهار نكته بايد مورد توجه باشد، كه اگر همان پيشنهادات رسيده در آنجا بحث مي‏شد كار به اينجا نمي‏رسيد:
يكي مسأله تساوي در برابر قانون است كه هم اين قانون قبول كرده است و هم اسلام به طريق اولي و هيچ امتيازي بين هيچ كس نيست و همه در برابر حق مساوي هستند. آن وقت اينجا اين مسأله تعارض كرده است، با اين‏كه رئيس‏جمهوري يك مقامي است مورد انتخاب مردم و متصدي امر مهم ولي به خاطر شخص او نيست كه تبعيضي در قانون باشد بلكه به خاطر رعايت حقوق اجتماع است و چون در معرض اتهام هست ممكن است اسباب دردسر شود و به قول معروف دودش به چشم مردم برود. اين است كه اگر مسأله اتهام مطرح شد چون رسيدگي به اين‏كه اين اتهام وارد هست يا نه يك مسأله قضائي است و اين موضوع براي رسيدگي خيلي كشدار است مسأله اتهام را فقط متصدي قضائي بايد تشخيص بدهد تا بعداً در موارد رسيدگي به اشكال برنخورد. بنابراين آن روز كه دوستان گفتند مسأله ضابط نيست، حتماً بايد يك دستگاه قضائي در اصل مورد اتهام به خاطر حفظ حقوق عمومي دخالت داشته باشد، و بعد هم وقتي‏
                        مشروح مذاكرات قانون اساسى‏جلسه‏50-32، ص: 1146
حكم صادر مي‏شود حكم دستگاه قضائي مورد اعتماد ديگر تعلل بر نمي‏دارد. بنابراين دو نكته است يكي رسيدگي به اصل اتهام است كه بايد دستگاه قضائي به آن رسيدگي كند و بعد هم پس از ثبوت جرم و صدور حكم به نظر نمي‏رسد كه ديگر ما به اصطلاح چيزي داشته باشيم كه بخواهيم تعلل كنيم و با توجه به اين‏كه دستگاه قضائي مورد نصب و حتي تأييد رهبر است موجبي داشته باشيم كه محتاج اجاره باشد.
نايب رئيس- براي اين‏كه روشن شود، منظورتان اين است كه در اين اصل پاي مجلس شوراي ملي نبايد به ميان كشيده شود.
گلزاده غفوري- من پيشنهاد كرده‏ام براي رسيدگي به اتهام، شورايي از نمايندگان مجلس و نمايندگاني از شوراي‏عالي قضائي و نماينده‏اي از طرف رهبر تشكيل شود. براي اين‏كه همان‏طور كه آقاي خامنه‏اي گفتند شوراي‏عالي قضائي خودش محكمه نيست و ديوان‏عالي كشور سابقاً در مورد وزرا اين‏طور بود و شوراي‏عالي قضائي فقط براي تشخيص ورود به اتهام تشكيل جلسه مي‏داد بعد به دادگاه‏هاي خاصي ارجاع مي‏دادند ما بايد اين تساوي در ارجاع به دادگاه را رعايت كنيم تا عدل اسلامي را معرفي كرده باشيم.
نايب رئيس- به هر حال مي‏فرماييد ارجاع به مجلس معني ندارد.
گلزاده غفوري- همان‏طور كه پيشنهاد شد نمايندگاني از مجلس و نمايندگاني از شوراي‏عالي قضائي و نماينده‏اي از طرف رهبر اصل اتهام را تشخيص بدهند و بعد دستگاه قضائي تصميم‏گيرنده باشد.
نايب رئيس- آقاي دكتر قائمي بفرماييد.
دكتر قائمي- من هم مثل آقاي خامنه‏اي فكر فكر مي‏كنم از حدود مربوط به اين اصل خارج شده‏ايم زيرا شما از وظايف و اختيارات رهبري صحبت مي‏كنيد نه كيفيت عزل رئيس جمهور. مسأله رئيس‏جمهور بايد با توجه به همين نيم خط خلاصه شود «اتخاذ تصميم درباره عزل رئيس‏جمهور به شرحي كه قوه مجريه خواهد آمد، بقيه به عقيده من در اينجا زيادي است.»
حسيني هاشمي- من تذكرات لازمي داشتم كه اگر اجازه بفرماييد بعد از آقاي بني صدر سه دقيقه صحبت مي‏كنم.
نايب رئيس- آقاي مشكيني بفرماييد.
مشكيني- مثل اين‏كه دو جرم يا دو اتهام براي اين شخص ثابت مي‏كند كه هر دو اتهام از دو كانال بايد رد شود و به رهبر برسد. راجع به آن‏كه جرم نيست و فقط در مظان اتهام واقع شدن است او مربوط باشد به مجلس و مجلس درباره او نظر بدهد و اگر ثابت شد كه ضعف و ناتواني دارد بعد رهبر تصميم بگيرد و راجع به آن‏كه اتهام جرم است آن از ناحيه دستگاه قضائي تصويب بشود و به رهبر برسد و بعد وظيفه رهبر را در اينجا تعيين كرده‏ايد كه اتخاذ تصميم است يعني حتي پس از ثبوت جرم ممكن است كه رهبر نظر كند و در آن حال و با توجه به جو آن زمان صلاح نبيند كه عزل كند و براي بعد بماند. پس بنابراين اين كار كار رهبر است و همه كس نمي‏تواند اين كار را انجام بدهد كه بعضي از دوستان فرمودند و اسم بعضي از اصناف را هم بردند كه به نظر من صحيح نيست كه اسم بعضي از اصناف برده شود كه دليل بر تحقير آنها بشود. به هر حال يكي از وظايف رهبر است كه در صورت اقتضا تصميم به عزل بگيرد و
                        مشروح مذاكرات قانون اساسى‏جلسه‏50-32، ص: 1147
يا ابقا در صورت عدم اقتضا، بنابراين بايد اين‏طور باشد. در آخر عرض ديگري هم دارم كه نوشته شده است «در صورت رأي شوراي‏عالي قضائي به ثبوت موضوع اتهام» اين فقط يك صورت را شامل مي‏شود براي اين‏كه مظان ضعف را اسم اتهام برايش اطلاق نكرديم. مظان ضعف صورت اتهام نيست پس اين يك صورت را شامل مي‏شود اما صورت مظان ضعف را اين عبارت بعدي شامل نمي‏شود. (صدوقي- موضوع تنها باشد حل مي‏شود.)
نايب رئيس- بلي موضوع تنها حل مي‏كند. آقاي يزدي (يزدي- موافقم) آقاي فارسي بفرماييد. (فارسي- مخالفم) آقاي دكتر روحاني بفرماييد. (دكتر روحاني- من تذكرات كلي در خود اصل دارم.) آقاي حجتي بفرماييد.
حجتي كرماني- همان‏طوري كه آقاي مشكيني هم فرمودند «با در نظر گرفتن مسائل كشور تصميم لازم را اتخاذ و اجرا كند» سازگار به اين‏كه عزل بكند يا به خاطر مصالحي كه تشخيص مي‏دهد عزل بكند نيست، اين بايد روشن باشد كه آيا ولي امر پس از حكم دادگاه قضائي ملزم به اجراي حكم است يا اختيار دارد كه اصولًا عزل بكند نه اينكه تأخير بيندازد، اشكال اصلي كه آقاي غفوري گرفتند به نظر من به جا است براي اين‏كه شوراي‏عالي قضائي براي استقلال قضائي حكمش متبع باشد و احتياج به رهبر ندارد.
نايب رئيس- آقاي كرمي سركار مطلبي داشتيد؟
كرمي- سه مطلب درباره رئيس‏جمهوري وجود دارد يكي جرم شخصي كه گفتيم هيچ و خارج است، ديگري عرم صلاحيت مواد و كار از ناحيه مادي يا از ناحيه سياسي، فقره ديگر خيانت به امت است. در خيانت به امت چه كسي شاكي است؟ از طرف امت كيست؟ حتماً مجلس شوراي ملي است. مجلس شوراي ملي خودش به دادگاه ارجاع كند پس اگر عمومي و ملي باشند متصدي ملت مجلس است و خود مجلس به دادگاه ندارد و قضيه همان‏طوري است كه آقاي سبحاني و ديگر برادران گفتند.
نايب رئيس- آقاي فاتحي به عنوان مخالف بفرماييد صحبت كنيد.
فاتحي- بسم الله الرحمن الرحيم. درباره اين اصل براي اين‏كه به مضمونش توجه كنيم اتخاذ تصميم درباره عزل رئيس‏جمهوري به ترتيب زير است.
هرگاه رئيس‏جمهور به خيانت و تخلف از وظايف قانوني خود متهم شود يا در مظان ضعف و ناتواني در ايفاي وظايف خود قرار بگيرد موضوع براي رسيدگي به مجلس شوراي ملي ارجاع مي‏شود. مجلس به موضوع رسيدگي مي‏كند و در صورتي كه اكثريت رأي داد پرونده را براي محاكمه به شوراي‏عالي قضائي مي‏فرستند شوراي‏عالي قضائي به ثبوت اتهام، رهبري با در نظر گرفتن مصالح كشور تصميم لازم را اتخاذ و اجرا مي‏كند. البته تا به حال حكومت‏هايي كه در اين كشور و همين‏طور در كشورهاي ديگر بر مردم تسلط داشته‏اند و نحوه فكر ما و ديد ما از كيفيت حكومت‏هاي آنها غالباً حكومت‏هاي جبار بوده و تا به حال سابقه ندارد و حق هم داريم زيرا ما هميشه افكارمان بر اين محور مي‏گردد و مي‏چرخد كه همه آن‏چه كه در اذعان ما هست از كارهايي است كه حكومت‏هاي جبار و طاغوتي در تمام كشورها حاكم و ناظم است و غالباً در كشور خود ما هم تا حال چنين بوده است و تا به حال حكومت‏هايي كه بر ما تسلط داشته‏اند طاغوتي بوده‏اند و ما
                        مشروح مذاكرات قانون اساسى‏جلسه‏50-32، ص: 1148
اصلًا اكنون آن ديد و آن فكري كه بتوانيم يك حكومت عدل را مجسم كنيم، نداريم، ما الان مي‏خواهيم به اصطلاح آن را پي‏ريزي كنيم و اين تولد ثانوي را كه اسلام پيدا كرده بعد از رهبر عظيم الشأن انقلاب اسلام يعني حضرت محمدبن عبدالله صلي الله عليه و آله و سلم يگانه حكومتي است كه مي‏خواهد نظم و عدل اسلام را برقرار سازد. هنوز افكار ما آن‏طور كه شايسته است نمي‏تواند در اين جو فكر كند، همان‏طوري كه پيغمبر نظامش چگونه حكومتي بود و من به برادراني كه صداي مرا مي‏شنوند عرضه مي‏دارم. افرادي كه مثلًا تا به حال از ولايت فقيه، استبداد و از اين كلمات بسيار بسيار كريه مي‏گويند و به نظر من واقعاً كلمه استبداد فقيه بزرگترين توهين‏ها است زيرا كلمه فقيه با استبداد تضاد دارد، فقيه و امامت امت مانند پيامبر به عنوان رحمت و عطوفت و مهرباني براي مردم آمده و در حقيقت اين وابسته به عواطف مردم است، مردم در راه رهبر و امامت است از جان و دل مي‏گذرند و هرچه دارند به او مي‏دهند و آن افكاري كه ما به اصطلاح از حكومت‏هاي طاغوتي داريم، ما را ملزم مي‏كند بياييم و قيودي در اينجا بچسبانيم. ما وقتي كه در اصل پنج قبول كرديم كه در زمان غيبت، رهبري و ولايت امر و امامت امت برعهده فقيه عادل، باتقوا «تاركا للهوي مطيعا لامرسولي» آگاه به زمان، بي‏توجه به دنيا است اصلًا توجه به رياست نداشته و به فرموده اميرالمؤمنين اگر جلوگيري ظلم ظالم ازمظلوم نبود و اجراي حق نبود اين حكومت شما از اين كفش پاره من كه وصله دارد بي‏ارزش‏تر بود، به حكومت با يك ديده بسيار به اصطلاح كوچكي مي‏نگرد ولي از نظر آقامه حق به او اهميت مي‏دهد اگر ما با اين ديد فكر كنيم و او يك نفر عادل و «تاركا للهوي» و بدون توجه به ماديات و هوي و هوس باشد، چنين فقيهي را فرض مي‏كنيم بر ما مسلط است و در چنين صورتي يك موازين اسلامي در دست او هست و او مشاوريني دارد و او هميشه در تصميم‏گيري‏هاي خود تكروي نمي‏كند، و حتماً مشاورين صالحي دارد و در امورات مشورت مي‏كند. في المثل اگر رئيس‏جمهوري خلافي مرتكب شد، اين خلاف هم دو قسم است. اگر نسبت به يكي از افراد كشور جنايتي مرتكب شد او هم مانند ديگر افراد در دادگاه‏ها بايد محاكمه شود و اما اگر صلاحيت رياست‏جمهوري را دارا نبود و از آن خارج شد خود به خود عزل مي‏شود. به نظر من اين اصل چند اشكال دارد كه به طور خلاصه به عرض آقايان مي‏رسانم. اولًا ارجاع به مجلس، ولايت فقيه را محدود مي‏كند و ما باز فكر مي‏كنيم يك حكومتي است كه مي‏خواهيم در مقابل او بايستيم و بايد محدودش كنيم و به مجلس ارائه‏اش مي‏دهيم براي اين‏كه مجلس جلوي خودكامگي و استبداد او را بگيرد و حال آن‏كه ما معتقديم او پيغمبرگونه است و او خواسته‏هاي ملت و خدا را مي‏خواهد اجرا كند و اصلًا به صورتي كه بخواهد مردم در مقابل او قرار بگيرند وجود ندارد، اين است كه در مدت اين چهارده قرن شما يك نفر مثل امام خميني نمي‏توانيد پيدا كنيد و به همين علت است كه اعجاب جهانيان را واقعاً برانگيخته است و ما مي‏گوييم اعجاز در اين كشور شده است. (اشراقي- آقاي فاتحي در طول چهارده قرن شما سه نفر نمونه ايشان ديده‏ايد؟) بنده حرف جناب‏عالي را تأييد مي‏كنم كه تا به حال نمونه نداشته است و به اين جهت است كه ما فكر مي‏كنيم آيا در خوابيم يا در بيداري هستيم كه چنين وضعي را مشاهده مي‏كنيم اين است عظمت انقلاب ما و فرمايش شما عرض بنده را تا حدي زمينه‏اش را آماده‏تر مي‏كند و به همين جهت ما كلمه‏اي كه بتواند اين معنا را برساند جز كلمه اعجاز نمي‏توانيم پيدا كنيم زيرا واقعاً معجزه‏اي است كه چنين زمينه صالحي به وجود آمده است پس روي اين اصل آن فقيه خودش تمام مقررات اسلامي را رعايت مي‏كند و ما نبايد مجلس را در اين كار دخالت‏
                        مشروح مذاكرات قانون اساسى‏جلسه‏50-32، ص: 1149
بدهيم چون غالباً در حكومت‏هاي طاغوتي پاي مجلس را در كار مي‏آورند براي اين‏كه جلوي خودكامگي آن رهبر و آن حاكم را بگيرد. (اشراقي- اعجاز شق القمر است و تمام مي‏شود و نمي‏ماند.)
نايب رئيس- آقاي اشراقي خواهش من اين است كه اگر سركار با سخن ايشان مخالف هستيد نوبت بگيريد و تشريف بياوريد صحبت كنيد. آقاي فاتحي از وقت شما دو دقيقه باقي مانده است.
فاتحي- پس بنابراين محدود نبودن به هيچ وجه با آن‏چه من فكر مي‏كنم صلاح نيست و اين را هم باز به عرض برادران، سروران، مجتهدين، علما مي‏رسانم كه درباره ولايت فقيه هرچه من به عرض مي‏رسانم ديد شخص خود من است و آن‏چه هست كه من خودم مي‏فهمم. آن‏چه كه من شخصاً از ولايت فقيه درك مي‏كنم آن فقيهي را مي‏دانم كه خودش را به تمام مصائب و مشكلات مي‏اندازد و خودش را مي‏سوزاند تا ديگران را روشني ببخشد نه آن‏كه هوي و هوس در مغزش باشد كه رياست داشته باشد بلكه فقط مر اسلام را مي‏خواهد به اجرا درآورد در اين صورت اگر ما بياييم و او را محدودش كنيم كه بيايد مجلس، اين مجلس كدام مجلسي است؟ پس بنابراين هيچ صلاحيت ندارد. ديگر اين‏كه امتيازي هست، مگر ما نمي‏خواهيم طبق آيه «ان اكرمكم عندالله اتقيكم» و همچنين طبق «لافضل لعربي علي عجمي و لاعجمي علي عربي الا بالتقوي» تمام امتيازات را الغاء كنيم؟ بنابراين رئيس‏جمهور با يك نفر خدمتگزار حقيقتاً شخصيت‏شان برابر است و تنها مسؤوليت او سنگين‏تر است و الا هيچ فرقي ندارد. في المثل همين خدمتگزاري كه براي من چاي مي‏آورد از نظر اسلام با رئيس‏جمهور مساوي است تنها او زحمت و مسؤوليتش سنگين‏تر است اسلام همه را برابر دانسته كما اين‏كه در صدر اسلام شخص پيغمبر و اميرالمؤمنين با مردم چنين بودند يعني بين خودشان و يك بنده و غلام هيچ امتيازي قائل نبودند. ما يك چنين برنامه‏هايي را مي‏خواهيم پياده كنيم حالا ان شاء الله اگر خداوند توفيق بدهد تا بتوانيم، آن يك مطلب ديگر است.
نايب رئيس- آقاي فاتحي وقت شما تمام شد. (فاتحي- يك جمله ديگر با اجازه شما عرض مي‏كنم.)
يزدي- اگر اسلام حكومت دارد و حكومت براساس معجزه است پس حكومت ندارد.
اساس مقررات اسلامي مدون است و آن كسي كه دارد مقررات را خودش تنظيم مي‏كند و «نظر في حلالنا. في حرامنا» هست و او خود مي‏داند و تشخيص مي‏دهد ولي اگر صلاح بود رئيس‏جمهور، بعد هم اگر خيانت كرد اين رئيس‏جمهور بايد به دادگاه مراجعه كند يعني به دادگاهي كه اسلامي باشد و اگر خيانتش ثابت شد فوراً عزلش مي‏كنند ديگر ما بياييم عدول از قضا كنيم بفرستيم مجلس و از مجلس پرونده تشكيل بدهند ما مي‏خواهيم بگوييم ديگر اين پرونده‏بازي‏ها و قرطاس‏بازي‏ها و به اصطلاح امروز اين اوضاع برداشته شود و اگر خيانت كرد مستقيم و آناً به دادگاه انقلابي مراجعه شود و خيانتش اگر ثابت شد فوراً حكم صادر شود و خاك بخورد، مي‏خواهيم اين مسائل تمام بشود كما اين‏كه مشاهده مي‏فرماييد اين دادگاه‏هاي انقلاب يكي از محاسنش همين زود رسيدگي كردن يعني سرعت آنهاست با كمال معذرت از برادرم، پس به نظر من مقيد ساختن ولايت امر را به هر قيدي، يعني آن ولي كه من فكر مي‏كنم‏
                        مشروح مذاكرات قانون اساسى‏جلسه‏50-32، ص: 1150
صلاح نيست و با اسلام تطبيق نمي‏كند.
نايب رئيس- آقاي بني صدر بفرماييد.
بني صدر- يك مسأله را اول بايد طرح و حل كنيم ببينيم كه اگر مغز در بدن ... (يكي از نمايندگان- صدا نمي‏رسد.) شايد يكي از باندگوها خراب باشد به هر حال اگر مغز در بدن كار خودش را از طريق اعضا انجام مي‏دهد، آيا اين به معناي اين است كه قوايش محدود شده است؟ آيا اين امر در هيچ جاي دنيا معقول هست؟ آيا پيغمبر اسلام خارج از مجاري دين عمل مي‏كرد و يا تصميمات و اختياراتي داشت كه هر جور دلش مي‏خواست تصميم مي‏گرفت؟ چنين چيزي داريم اما؟ اگر در مجاري عمل مي‏كرد پس بهترين قانون، قانوني است كه تمام مجاريش معين شده باشد معلوم شود كه اين در چه سازماني عمل مي‏كند و عالي‏ترين قانون، قانوني است كه محل بسيار اندك يا محلي اصلًا براي ابتكارات شخصي نداشته باشد، اين مي‏شود اجراي كامل قانون. ما هم فكر مي‏كنيم كه نظام اسلامي چنين نظامي است كه تگر اصلًا پياده شد، ديگر هيچ تمايل و اراده شخصي كمترين دخالتي در اجراي قوانين نخواهد داشت قانون خود به خود اجرا خواهد شد حالا چرا در ذهن بعضي از برادران اين است كه اگر مجاري معين نشود محدوديت مي‏آورد مگر شما نمي‏خواهيد كه اسلام دقيقاً اجرا بشود؟ اين چه حرف است بررسي بكنيم ببينيم كه اشخاصي خواهند بود كه اينها چون مخالف هوي و هوس خود عمل نمي‏كنند و چنين و چنان هستند، اختيارتامه دارند و به همين دليل كه اين كارها را نمي‏كنند به قيود شرع مقيدند و عين شرع را مي‏خواهند عمل كنند خوب وقتي ما مي‏توانيم مجاري را معين كنيم كه اين شرع تحقق و صورت خارجي پيدا كند چه حاجت داريم به اين‏كه علي الدوام اين را از مجاري بيرون ببريم و بدهيم به دست شخصي حالا اين شخص هر كس مي‏خواهد باشد؟ حالا لازم است كه تا آنجا كه مي‏توانيم اين مجاري را مشخص بكنيم، اولًا خدا در قرآن مگر نفرموده است كه در كارها مشورت بكن؟ آيا اين مشاورت از اختيارات او مي‏كاست؟ مجرايش را هم در هرجا معين كرده و همان‏طور كه همه مي‏دانند در مقررات اسلام آمده است كه بعضي كار نبايد بشود و بعضي كار حتماً بايد انجام بشود اين مقررات ملت را از اعمال نظر شخصي و دلخواهي بركنار كرد يك مواردي مي‏رسد كه آن مجاري قابل پيش‏بيني نيست و ممكن است تغيير كند اين موارد است كه اختيارات را پيش مي‏آورد و الا مواردي را كه از پيش مقرر شده و معين شده ديگر نمي‏شود آن را به دلخواهي واگذار كرد. حالا كدام مجرا را ما برويم؟ مجرايي كه پيش‏بيني شده، از جهت رسيدگي به مدارك است چون اينجا مسأله مسؤوليت رياست جمهوري است و جرم رياست جمهوري است در تخلف ازقانون است، مقامي كه مي‏تواند به اين مدارك جرم رسيدگي كند با ضباط دادگستري هستند يا مقامي كه خودش قانون را وضع مي‏كند يعني مجلس شورا يملي. تجربه بشر مي‏گويد كه اگر رئيس‏جمهور ولو به محاكمه هم كارش نرسد هر روز يك نفر برود به كلانتري و شكايت كند و احتمالًا يك دولتي هم مثل دولت رضا خان هر روز بخواهد اخلال در كار رئيس‏جمهور بكند روزي يك مرتبه آقا را بياورند به كلانتري كه بيا راجع به فلان مسأله توضيح بده، خوب اين‏كه رئيس‏جمهور مي‏خواهد اداره كند؟ پس ناچار امتياز براي شخص رياست جمهوري اعتنا قائل مي‏شويد و براي اين‏كه مسؤوليت‏ها لوث نشود يك ترتيبي مقرر مي‏داريد كه اين ترتيب‏
                        مشروح مذاكرات قانون اساسى‏جلسه‏50-32، ص: 1151
حتي المقدور مصون از خطا باشد. آيا مقام رهبر معصوم است هيچ خطا نمي‏كند؟ ممكن است، پس بايد از اين مجاري تحقيق بشود كه حق كجا است اين مجاري را بايد طوري معين كرد كه خطايش كم باشد. (كرمي- اين سه مورد است جناب‏عالي تفكيك كنيد و جوابش را بدهيد يكي شكايات شخصي و خصوصي است يكي هم عدم صلاحيت است اينها يكنواخت نيستند.) الان جواب عرض مي‏كنم همان‏طوري كه ايشان گفتند جرايم رئيس‏جمهور، يا جرايم شخصي است كه براي او در شهرباني پرونده تشكيل مي‏دهند و مي‏رود دادگاه و دادگاه به جرم او رسيدگي مي‏كند مثل اين‏كه از احمد شاه شكايت كردند و رفت به دادگاه و رسيدگي شد و اين امر اصلًا موضوع بحث ما نيست، بحث ما در تخلفاتي است كه موجب عزل رئيس‏جمهور مي‏شود و الا اگر شراب خورد مي‏برند و حدش مي‏زنند اين ربطي به اين مسأله ندارد. يكي ديگر ناشي از مسؤوليت‏ها است آنجا كه مي‏گويند امام علي عليه السلام را بردند دادگاه، ظاهراً براي زره بود و آن كار شخصي بود و اما در مورد حكومت و ولايت با اين‏كه اگر بگوييم كه علي عليه‏السلام تحت فشار بودند و حكم معين كردند معهذا حكم، حكم را نپذيرفت. (كرمي- اگر مطلب عمومي است مدعي العموم كيست؟ مدعي العموم خود مجلس است كه مجلس هم مبعوث از مردم است، اين را به چه كسي ارجاع مي‏كنيد؟ به خودشان؟) به دادگاه صالحه بايد مراجعه شود پس بنابراين وقتي خود امام هم ولايت و حكومت را يك امر عمومي مي‏داند نه يك امر شخصي، ما او را از اين امر عمومي مي‏خواهيم مصون نگه داريم كه به علت هر امر جزيي او را اذيت نكنند و هر كس با او بازي نكند. اين را نمي‏شود گفت آقا، كلانتري برداشته يك پرونده درست كرده آقاي رئيس‏جمهور برو در دادگاه جنحه يا دادگاه جنايي، امام هم اين را نمي‏پذيرفت. حالا اين‏كه ديوان كشور باشد يا شوراي‏عالي قضائي، شوراي‏عالي قضائي چكاره است؟ يك مقام قضاوت‏كننده است؟ اگر تصميم بر اين شد كه شوراي قضائي، هيأت مديره شوراي‏عالي قضائي است اين بايد ناچار برود به ديوان كشور و دادگاه صالحه وقتي مي‏گويند ديوان كشور باز در اين مورد هم امتيازي نيست، چون مسأله ايجاد كردن رويه هم‏شأن با مجلس است مثل ديوان كشور و اين هم مسأله‏اي است كه مربوط به عزل رياست‏جمهوري است قانون مي‏گويد كه اين در صلاحيت دادگاه است اين‏كه عيبي ندارد. اگر ما آمديم و گفتيم با اين‏كه اين مجاري هست و مي‏توانيم تعبير بكنيم و خطا را از بين ببريم اين محدود كردن رهبر نيست. خوب شما بفرماييد كه بناي كار بر اين است كه ما يك بي‏اعتمادي مطلق به مردم و نمايندگان آنها داريم اين كار صحيح نيست ما چرا اين كار را بكنيم و قصد ما هم اين نيست كه چنين تعبيري بكنيم. شما بياييد در هر موردي در قانون‏گذاري كه مي‏شود و ممكن است، مجاري را معين كنيد پس بنابراين وقتي كاري را مي‏شود كرد ما چرا آن كار را نكنيم؟ اين امر كه اختيارات رهبري را محدود نمي‏كند بلكه برعكس تحقق به اين رهبري مي‏دهد، چون شما اگر امر را از اين مجاري بيرون برديد خوب به چه وسيله بايد كار انجام بگيرد؟ يا از طريق مجاري قانوني تشخيص داد احتمال نمي‏دهد كه بشود در آن ترديد كرد و اين ولايت او قطعاً مورد ترديد قرار بدهد. اما اين‏كه چرا مجلس به اين موضوع برسد دليلش اين است كه يك مورد هست و آن اين است كه كار ضابط را مي‏كنيد در واقع چون طرف او قوه مجريه است نه قوه قضائيه، چون كار ضابط را قوه مجريه انجام مي‏دهد مثل ژاندارمري و شهرباني، مي‏گويند نه آقا جان اين يك مورد را من خودم‏
                        مشروح مذاكرات قانون اساسى‏جلسه‏50-32، ص: 1152
مي‏خواهم انجام بدهم به مدارك خود، خودم مي‏خواهم رسيدگي كنم. مگر شهرباني را قانون مجلس ايجاد نمي‏كند؟ خير مستقل و جدايي كه از قانون‏گذاري مجلس نيست مي‏گويد من كه تو را ايجاد كرده‏ام اين يك مورد را خودم مي‏خواهم رسيدگي بكنم. و اين مطلب درباره هر جرم نيست درباره آن‏گونه جرايمي است، مثل تخلف از قوانيني است كه رئيس‏جمهور براي اجراي آن قوانين انتخاب شده، حالا مي‏ماند كه اين امر را چه مقامي ارجاع كند به مجلس، اين را ديروز هم بحث كرديم گفتند كه اگر بگوييم ارجاع كند، اين معنايش اين است كه اگر ديگري به مداركي رسيد و معلوم شد كه جناب رئيس‏جمهور خطاهاي فاحشي كرده اين حق ندارد به مجلس ارجاع كند، و حال آن‏كه ما در اصل‏هاي قبلي تصويب كرديم كه چنين حقي دارد البته اينجا ما مانع مقام رهبري نشديم اگر به رهبري هم رسيد رهبري ارجاع مي‏كند، اگر به ديگري هم رسيد او ارجاع مي‏كند حالا شما مي‏خواهيد بگوييد از طريق رهبري ارجاع مي‏شود كه اين هيچ منعي ندارد و چيزي را هم عوض نمي‏كند، اما اين‏كه نصب رئيس‏جمهوري و معرفي داوطلب اولًا آن خودش يك بند ديگري در اصل مي‏شود و ثانياً همين ديروز كه در اينجا صحبت فرمانده كل قوا بود ما گفتيم كه اين چيست كه در دست رهبر است؟ داوطلب معرفي كردن هم كه نيست، پس در واقع مسائل را يكي يكي طرح مي‏كنيد، آن را كه از تصويب گذرانديد حالا مي‏گوييد اين يكي در مورد معرفي كردن داوطلب. من خودم خدمت امام رسيدم و راجع به اين مسأله با ايشان صحبت كردم بعد از من دو نفر ديگر هم رفتند و صحبت كردند اين را بايد در خارج قانون آزاد گذاشت. بايد رهبر خود را موظف بداند كه شرعاً معرفي بكند اگر كسي بخواهد ولايت كند در خارج اين كار را انجام بدهد بياوريد در قانون اساسي معنايش اين است كه رئيس‏جمهور را كه خودتان معرفي مي‏كنيد حالا مي‏گوييد كه ما حصر نمي‏كنيم، خوب اگر حصر نيست ديگر چه قيدي داريد در اينجا؟ پس اگر ايشان ديگران را از خارج معرفي كنند و اگر فقط كساني حق دارند در انتخابات شركت بكنند كه رهبر معرفي مي‏كند، معناي اين يعني انتخابات، بي‏انتخابات.
وقتي من بگويم شما آزاديد، اي مردم آن كسي را كه من معرفي مي‏كنم انتخاب كنيد، اين امر اسمش نه آزادي است و نه جمهوري.
نايب رئيس- من سه چهار دقيقه هم وقت اضافي به شما دادم بفرماييد تمام كنيد.
بني صدر- بنابراين اگر ما بخواهيم اسلام را در جامعه تحقق بدهيم كه به نظر من مي‏توانيم آن‏چه را كه با مردم بايد در خارج انجام بدهيم آن كارها را انجام بدهيم و الا اگر همه را بياوريم و قيد و قيود معين بكنيم اين برخلاف هدفي است كه ما به آن مي‏خواهيم برسيم و تحقق بدهيم. وقت اضافي دادم كه عدالت رعايت بشود. آقاي يزدي بفرماييد.
نايب رئيس- چون آقاي فاتحي سه چهار دقيقه وقت اضافي گرفتند به شما همان اندازه وقت اضافي دادم كه عدالت رعايت بشود. آقاي يزدي بفرماييد.
مطلبي است كه در كلام جناب آقاي طاهري بود و ايشان هم اشاره فرمودند البته به اين بحث چندان مربوط نيست چون ايشان فرمودند كه در جريان محاكمه شخص حضرت امير عليه السلام با آن كتابي، مثال بود و مثال هم درست بود در كلام ايشان آمد كه اين كلمه محكوم را بايد اينجا توضيح داد كه به دليل اين بود كه رسيدگي به قضيه چون‏
                        مشروح مذاكرات قانون اساسى‏جلسه‏50-32، ص: 1153
حضرت علي عليه‏السلام شاهد نداشت در حالي كه حق با ايشان بود و بعد هم خود آن كتابي آمد و زره را برگرداند و گفت مال شما است.
نايب رئيس- خواهر ما خانم گرجي فرمايشي داريد، بفرماييد.
خانم گرجي- آيا تصويب اين اصل اين شبهه را ايجاد نمي‏كند كه در صورتي كه رئيس‏جمهور مجرم بود رهبر حق دارد يك آدم خائن و مجرم را بر مردم حكومت بدهد؟ بعد از آن‏كه شوراي‏عالي قضائي رأي به ثبوت آن داد پس مجرم است تا حالا متهم بود حالا با توجه به كلمه اولش كه خيانت آمده حالا يا خائن است يا مجرم، حالا آيا رهبر حق دارد يك آدم مجرم يا خائن را بر مردم تحميل كند؟ اين شبهه ايجاد مي‏شود يا نمي‏شود؟ اين را روشن بفرماييد.
بني صدر- اين سؤال را بينندگان ديدند و شنوندگان هم شنيدند. در مورد رهبر دوتا مسأله است يكي ثبات رژيم است و يكي عدم انحرافش است به فرض اين‏كه ولي اختيار داشته باشد ديگر با اختيارات خودش نمي‏تواند مثل يك عروسك‏بازي كند براي اين‏كه ثبات رژيم اسلامي حفظ بشود و انحراف هم در كار نباشد تعيين مجاري هم دقيقاً و مسلماً به همين دليل است حالا اين مجاري طي طريق كرده و موضوع محرز شده رئيس‏جمهور جرمي مرتكب شده كه خلاف قانون است آن هم خلافي است كه ايجاب مي‏كند عزل او را. اينجا باز دلخواهي است و رهبر هر طور دلش خواست عمل مي‏كند يا بايد ديد بين اجراي فوري اين حكم و مصالح عمومي جامعه تعارض پيش مي‏آيد يا نه، اين بايد كه امكان تشخيص و انتخاب داشته باشد. (خانم گرجي- پس شوراي‏عالي قضائي چكاره است؟) شوراي‏عالي قضائي كارشان اين است كه با ديدن دلايل شخصي، حكم بدهد كه اين شخص مجرم است يا نه؟ و اين جرم واقع شده است به دست اين آدم؟ رهبر مي‏آيد مصالح عمومي جامعه را نگاه مي‏كند اگر ديد كه الان بخواهد حكم را اجرا كند مصالح عمومي جامعه را نگاه مي‏كند اگر ديد كه الان بخواهد حكم را اجرا كند مصالح عمومي به خطر مي‏افتد مي‏تواند اجراي حكم را به تأخير اندازد. (بيت اوشانا- شوراي‏عالي قضائي به تأخير مي‏اندازد؟) بلي او هم مي‏تواند ولي اين امر، امر ولايتي است، امر قضاوتي نيست. آنجا شوراي‏عالي نمي‏تواند مصالح سياسي را تشخيص بدهد براي اين‏كه در حدود صلاحيت او نيست در حدود رهبري است، شما زياد نگران نباشيد، چنين موردي اگر پيش آمد ممكن است در سه چهار قرن يك بار بيشتر نباشد اگر پيش آمد هرچه مصلحت است آن آدمي كه با آن مشخصات كه آقاي فاتحي فرمودند طبق احكام ديني و مصلحت مردم عمل خواهد كرد.
كرمي- اين نوشته بايد تفكيك بشود ايشان اگر جواب داده باشند يك شق آن را جواب داده‏اند آن را هم ما در كميسيون بحث كرديم و تقبل كرديم براي حفظ آبرو و اعتبار عرفي.
2- پايان جلسه‏
نايب رئيس- وقت جلسه تمام است و طبق قرار، جلسه رسمي و علني روزهاي پنجشنبه، صبح تشكيل مي‏شود و در عصر گروه‏ها ادامه پيدا مي‏كند. روز شنبه صبح جلسه گروه‏ها تشكيل مي‏شود و جلسه علني بعداز ظهر شنبه خواهد بود. اميدوارم در جلسه صبح روز شنبه بتوانيم اين اصول را كاملًا تنظيم كنيم و عصر شنبه در جلسه علني توفيق تصويب آن را داشته باشيم.
                        مشروح مذاكرات قانون اساسى‏جلسه‏50-32، ص: 1154
توجه بفرماييد برادرمان آقاي علي تهراني تذكري را يادآوري مي‏فرمايند كه من بدهم و آن اين است كه ديروز صحبت بود در بحث ايشان راجع به اقليت‏هايي كه احياناً در برابر مسأله ولايت فقيه قرار دارند براي نمايندگان هم‏وطنان عزيز مسيحي و يهودي و زرتشتي ممكن بود اين سوء تفاهم پيش بيايد كه منظور از اين اقليت‏ها، اقليت‏هاي مذهبي است خواستم بگويم از قول ايشان كه هرگز اين مطلب منظور از اداي اين كلمه نبود منظور اقليت‏هاي فكري هستند در جامعه كه در برابر نظر اكثريت در زمينه ولايت فقيه هستند. اين نظر آقاي تهراني بود كه عرض كردم. جلسه ختم مي‏شود.
 (جلسه مقارن ظهر پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 1155
                        جلسه چهل و سوم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت ده و چهل و پنج دقيقه روز نوزدهم مهرماه 1358 هجري شمسي برابر با نوزدهم ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- ادامه بحث پيرامون اصل 87
2- پايان جلسه‏
دبيرخانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 1157
1- ادامه بحث پيرامون اصل 87
نايب رئيس- بسم الله الرحمن الرحيم. اصل 87 درباره وظايف و اختيارات رهبري است در جلسه صبح پنجشنبه اين اصل مطرح شد، بند اول و دوم مورد تأييد قرار گرفت بند سوم در زمينه فرماندهي كل نيروهاي سلح مطرح شد و بعد دوستان به تفصيل موافق و مخالف پيرامون كل مسائل رهبري و نقش او صحبت كردند و وقتمان تمام شد و قرار شد امروز مجدداً درباره اين اصل بررسي را ادامه بدهيم و رأي‏گيري كنيم. عصر پنجشنبه و امروز صبح در جلسه گروه‏ها مجدداً مفصلًا بحث شد و نتيجه نهايي بحث‏ها به اين صورت كه ملاحظه مي‏كنيد درآمد آن را مي‏خوانم:
 «بند 3- فرماندهي كل نيروهاي مسلح به ترتيبي كه در فصل مربوط به دفاع ملي خواهد آمد.» و براي اين‏كه مشخص بشود فرماندهي كل نيروهاي مسلح چيست اصلي را كه به اين قسمت مربوط مي‏شود و بايد در موقع تنظيم در فصل مربوط به دفاع ملي قرار بگيرد خود اصل را تنظيم كرديم كه ديگر بعداً بحثي درباره اين موضع نداشته باشيم به اين صورت:
 «وظايف و اختيارات فرمانده كل نيروهاي مسح:
1- تعيين رئيس كل ستاد مشترك.
2- تعيين فرمانده كل سپاه پاسداران انقلاب اسلامي.
3- تشكيل شوراي‏عالي دفاع ملي، مركب از:
-
رئيس‏جمهور-
نخست‏وزير-
وزير دفاع-
رئيس كل ستاد مشترك-
فرمانده كل سپاه پاسداران انقلاب اسلامي-
دو مشاور به تعيين رهبر 4- تعيين فرماندهان عالي نيروهاي سه‏گانه به پيشنهاد شوراي‏عالي دفاع.
5- اعلان جنگ و صلح و بسيج عمومي به پيشنهاد شوراي‏عالي دفاع.»
مكارم شيرازي- اين دو اصل را جدا از هم مطرح كنيد.
منتظري- من كه نفهميدم اين دو اصل اصلًا چه مي‏خواهد بگويد ديگران هم قطعاً نفهميده‏اند من روي اصل 87 اشكال دارم.
نايب رئيس- خوب ما صبح بحث‏مان را كرده‏ايم در عين حال بعضي از دوستان براي صحبت اسم نوشته‏اند، باز يك موافق و يك مخالف مي‏توانند صحبت كنند. آقاي دستغيب‏
                        مشروح مذاكرات قانون اساسى‏جلسه‏50-32، ص: 1158
به عنوان موافق بفرماييد.
دستغيب- بسم الله الرحمن الرحيم. در مسأله فرماندهي كل قوا كه از مناصب فقيه عادل ذكر شده دو نظر مطرح شد نظر اول اين‏كه حتماً بايد باشد و طوري است كه اگر فرماندهي كل قوا با فقيه نباشد ولايت فقيه معني ندارد. اصل ولايت فقيهي كه تصويب شد همين است كه قدرت در دستش باشد و بتواند بسط عدل بدهد در تمام شؤون كشور، اگر چنان‏چه قوه اجراييه در دست فقيه نباشد ولايتش را چگونه اعمال كند؟ و بعضي نظر مخالف پيدا كرده‏اند البته آقلي در اثر شبهه و اشكالاتي كه به نظرشان رسيده، بنابراين هر چند بحث‏ها زياد شد الحمدلله در چند مجلس جواب‏ها داده شد بنده هم مختصري جواب آن سؤالات را مجملا من باب تذكر عرض مي‏كنم. اولًا مسأله امامت و ولايت از ضروريات مذهب ما است، امامت و ولايت عبارت است از اين‏كه از روي قاعده لطف بر خداي تعالي لازم است كه بشر را بي‏سرپرست نگذارد چنان‏كه از روي قاعده لطف بعثت پيغمبر ثابت است امامت امام هم از روي قاعده لطف ثتبت است. چنان‏كه بايد پيغمبر بفرستد تا احكام را برساند، وحي برساند همچنين بر خداست كه امام تعيين كند. امام يعني رهبر، هادي، ناظم، كسي كه ملت را نگهداري كند و زمام امور ملت را به دست بگيرد و نگذارد طاغي‏ها و طاغوت‏ها مسلط بر مسلمين گردند و آنها را زير بار ستم و شكنجه آورند و از مسير توحيد و صراط مستقيم منحرف سازند. نصب امام، تعيين امام كه عبارت شد از ولي امر، امامت حقيقتش همين است. در خطبه فدكيه صديقه طاهره صلوه الله عليها در باب حكمت تشريع احكام و اصول مي‏فرمايد «و جعل امامتنا نظاماً للمله» اصل امامت براي نظام امور مسلمين است كه گسيخته نگردند، كه دچار طاغي‏ها نگردند، دچار ستمگران نگردند و مسأله ولايت كه از ضروريات مذهب ما است در جلد اول الغدير از طريق اهل تسنن نقل كرده كه در غدير خم وقتي كه رسول خدا صلي الله عليه و آله و سلم آيه شريفه «النبي اولي بالمؤمنين من انفسهم ...» را فرمود يك نفر از پاي منبر گفت يا رسول الله «ما هذه الولاية التي انتم احق بهاء» معني ولايت چيست؟ فرمود «السمع و الطاعه» بر مسلمان‏ها واجب است كه از اولي الامر اطاعت كنند، فرمان برداري كنند. خلاصه نصب امام و تعيين امام اختصاص به يك دوره و دوره ديگر ندارد با پيغمبر ممكن است كه نبوت ختم شود ليكن در مورد امامت بايد تا روز قيامت خداي تعالي براي بشر رهبر هادي و كسي كه ولي امر باشد قرار دهد و به ضرورت مذهب ما در غيبت امام عصر عجل الله تعالي فرجه خداي تعالي بشر را، مسلمين را، شيعيان را بدون رهبر قرار نداده و عدله نيابت، فقهاي عدول اينها نايب اولي الامر هستند، ولي امر هستند و بر تمام مسلمين واجب است اطاعت امر آنها، بر آنها هم واجب است كه زمام امور را به دست بگيرند منتها اگر اكثريت ملت حاضر شدند براي اطاعت آن وقت بر آنها واجب مي‏شود. اين‏كه مي‏گويند سابقه ندارد و پس از اميرالمؤمنين صلوه الله عليه تا زمان حاضر هيچ امامي حكومت نكرده و هيچ فقيهي ولايت پيدا نكرده و حكومت نكرده و شما مي‏خواهيد يك چيز تازه‏اي بگوييد فرق است بين حكومت الهي و حكومت ديكتاتوري و قلدري. حكومت الهي كه حكومت امام و ولي امر است وقتي است كه اكثريت ملت آن را بخواهند اگر اكثريت ملت حاضر شدند براي اطاعت، آن وقت است كه بر ولي امر واجب مي‏شود كه بيايد ميدان و زمام امر را در دست بگيرد. در قرون گذشته اكثريت ملت حاضر نشدند نه در زمان امامان و نه در زمان غيبت كه تسليم امر فقيه بشوند لذا فقها و علما ساكت بودند چون اگر بخواهند با قهر و زور حكومت كنند كه اين حكومت شيطاني است حكومت ديكتاتوري است‏
                        مشروح مذاكرات قانون اساسى‏جلسه‏50-32، ص: 1159
فقيه عادل مثل امام است وقتي بر او واجب مي‏شود حكومت كند كه مردم خودشان حاضر بشوند براي اطاعت، اگر حاضر نشدند او هم قهري ندارد و به زور حكومت نمي‏كند چنان‏كه اين‏طور بوده است. شكر خداي را كه در زمان ما كه واقعاً سابقه در تاريخ ندارد اين‏طور شده است كه اكثريت ملت حاضر شده‏اند براي اطاعت از نايب امام و ولي امر لذا الآن امام خميني اطال الله عمره برايشان قبول اين منصب و حكومت واجب است، چرا؟ چون خلق مي‏خواهد حالا كه اكثريت خلق حاضر شدند براي اطاعت از ولي امر، اگر ايشان قبول نكند خلاف تكليف عمل كرده است برايشان واجب است كه قبول كند و بسط عدل دهد و آن‏چه را كه وظيفه ولي امر است انجام دهد. چيز تازه‏اي كه مي‏گويند هست از اين جهت است و الا اصل وجوب اطاعت از ولي امر و اطاعت از فقيه عادل از اصول مسلمه مذهب ما است. حكومت، حق فقيه عادل است اين‏هم از اصول مسلم مذهب ما است چيز تازه‏اي نيست. از گذشته، همه شما آقايان با اطلاع هستيد كه حكومت‏ها را ما ظالم و غاصب مي‏دانستيم نه تنها زمان ما، همين‏طور كه به قهقرا برويد همه را مي‏گفتند ظلمه و اعوان ظلمه، چرا؟ چون حق حكومت نداشتند، تمام حكومت‏هايي كه بوده ديكتاتوري بوده و به قهر و غلبه بوده، بدون خواست ملت و رضايت ملت بوده، نه از طرف خدا مأذون بودند و نه از طرف خلق. گذشته‏ها اين قسم بوده است لذا ما آنها را حكومت باطل مي‏دانستيم و علما كارهاي آنها را امضا نمي‏كردند همه را باطل و كمك به آنها را حرام مي‏دانستند ولي اميد است ان شاء الله از اين به بعد كه ولايت سر جاي خودش قرار گرفته است و اكثريت ملت امضاء كرده‏اند و حاضر شده‏اند و اين پيشرفت هم به واسطه همين است. عجيب اين است كه اصل و نشر انقلاب از ولايت فقيه شده است و پيروزي او به بركت ولايت فقيه شده است و حالا در تصويب قانون او بعضي‏ها ترديد پيدا مي‏كنند. تمام مردم مي‏دانند اين انقلاب به بركت ولايت فقيه انجام شد آيا كسي مي‏تواند منكر شود؟ چون اكثريت ملت ولايت امام خميني را پذيرفتند ايشان هم امر و نهي كرد و فرماندهي كرد و بحمدالله انقلاب اوج گرفت تا رسيد به جايي كه پيروز شدند، بنابراين وظيفه همه ما هست كه اين اصل را اهميت بدهيم فرماندهي كل قوا چيزي نيست كه كسي شك كند كه آيا اين منصب فقيه هست يا نه، عرض كردم كه اين را خدا معين كرده است منتها شرط نفوذش و اين‏كه حاكم بيايد به ميدان قبول خلق است قبول خلق هم كه شده است و اما كسي اشكال كند چنان‏كه اشكال هم كرده‏اند و گفته‏اند كه بلي، مثل امام خميني كجا ديگر پيدا مي‏شود در دوره‏هاي قبل نبوده ايشان نابغه بوده است و بعد از اين هم ديگر مثل ايشان پيدا نخواهد شد ممكن است يك فقيهي بعد از ايشان بيايد و چطور و چطور بشود آن وقت ما دچار ديكتاتوري روحانيت خواهيم شد. تمام اينها شبهه‏هاي واهي است البته بدانيد و مي‏دانيد، جسارت نكنم، تذكر است هرگاه اكثر خلق حاضر شدند به اطاعت از ولي امر و فقيه عادل، والله خداي تعالي مثل خميني و بهتر از او برايشان پيدا خواهد كرد «مَا نَنسَخْ مِنْ ءَايَةٍ أَوْ نُنسِهَا نَأْتِ بخَيرٍ مِّنهَا أَوْ مِثْلِهَا» ديشب يكي از تهراني‏هاي محترم مي‏گفت وقتي آقاي طالقاني رحمت الله عليه مرحوم شد ما گفتيم ديگر نماز جمعه تمام شد ديگر مثل آقاي طالقاني كجا پيدا مي‏شود ايشان تعبير مي‏كرد كه ديديم آيت الله منتظري را خدا رساند و مي‏گفت اجتماع حالا خيلي پركيفيت‏تر از قبل است خواستم بگويم اين حرف شيطاني است كه پس از آيت الله خميني چكار خواهيم كرد، همان كسي كه آقاي خميني را به وجود آورد بعد از
                        مشروح مذاكرات قانون اساسى‏جلسه‏50-32، ص: 1160
ايشان بهتر از او يا مثل ايشان را در رأس مسلمين قرار خواهد داد، مسلمانان را حيران نمي‏گذارد ولي شرطش حاضر بودن مسلمين مثل حالا هست. مادامي كه خلق حاضرند اطاعت كنند از ولي امر، خدا ولي امر را برايشان مستقر خواهد داشت اين اولًا و ثانياً بر فرض بگوييم نعوذ بالله فقيهي كه بعد مي‏آيد ممكن است منحرف شود و ممكن است ديكتاتوري كند ممكن است حب رياست داشته باشد ممكن است فساد داشته باشد اولًا اين احتمال در رياست جمهوري هم هست هر مقامي را كه شما فرماندهي كل قوا به او بدهيد بلكه در او صد برابر است چطور اگر بگويند فرماندهي كل قوا براي رياست‏جمهور باشد، هيچ كس هيچ حرفي نمي‏زند در حالي كه صد برابر احتمال است كه فساد كند و ديگر اين‏كه ممكن است در همين قانون قيد شود كه هرگاه آن فقيهي كه رهبر شده اگر انحرافي در او پيدا شد از همان مجرايي كه تثبيت شده از همان مجرا منعزل مي‏گردد. از چه مجرايي فقيه را تثبيت كرديد در قانون؟ از مجراي اكثريت خلق، خبرگان را معين كردند و خبرگان هم اين رهبر را معين كرده‏اند تا اين رهبر منحرف شد فوراً دو مرتبه اكثريت خلق، خبرگان را تأسيس مي‏كنند و همان خبرگان عزلش مي‏كنند و فقيه ديگري را سر جاي او مي‏نشانند. اين چه خطري است كه شما را به وحشت انداخته است كه چطور كنم روزها اينجا بنده كه ساكت هستم بعضي ها خيال كرده‏اند كه خيال ندارم اظهار عقيده كنم بايد بدانند كه قبلًا در گروه بحث‏ها و مذاكراتي انجام مي‏شود و نتيجه‏اش اينجا ذكر مي‏شود، لازم نيست كه اينجا همه بحث كنند اگر بخواهند شصت نفر اينجا صحبت كنند كه كاري انجام نمي‏شود دو نفر، سه نفر اگر اشكالي باشد مي‏گويند و من مي‏بينم همان اشكالي را كه داشتم ديگري مي‏گويد من ديگر اينجا چه بگويم و ساكت مي‏شوم. بايد بالاخره كاري كرد كه طول نكشد تقاضا و استدعاي بنده از شما اين است كه ان شاء الله سعي كنيد كه بلكه زودتر اين اصول تمام شود آن جلسه علني بتواند دو ساعت قبل از ظهر تشكيل بشود كه يكي دو اصل صبح بررسي بشود ان شاء الله و چند اصل هم عصر بررسي بشود. شما يك ماه تمديد فرموديد و ده روز آن گذشته است در اين ده روز بفرماييد چند اصل تصويب شده است؟ استدعا مي‏كنم از آقاياني كه اصول را تنظيم مي‏كنند، شب بلند است، شب دور هم بنشينند چند اصل راتنظيم كنند و صبح بدهند به كميسيون مشترك و بعد بدهند به جلسه علني همه توافق بفرماييد ايرادگيري لفظي نباشد اگر لفظ زباني ندارد، حرفش را هم نزنيد، اضافه كردن يا ساقط كردن جمله‏اي اگر مهم نيست و زيان ندارد نمي‏خواهد بگوييد آقا اين كلمه را حذف كن آن كلمه را چطور كن و روي اين بحث‏ها نقض و ابرام بشود، ان شاء الله جدال بايد رفع بشود. خيلي معذرت مي‏خواهم و السلام عليكم و رحمه الله و بركاته.
نايب رئيس- آقاي سبحاني فرمايش داريد بفرماييد.
سبحاني- بحثم در اينجا در مورد وظايف و اختيارات رهبري است فرماندهي، نه وظايف است و نه اختيارات بلكه منصب است براي اينها بايد يك ترتيبي داده شود كه در اينجا داخل شوند، فرماندهي عالي كل نيروها يك منصب و مقامي است اين چطور در آن منتصب داير است.
                        مشروح مذاكرات قانون اساسى‏جلسه‏50-32، ص: 1161
نايب رئيس- يعني مي‏فرماييد فرماندهي يك چيزي است كه به او تعارف مي‏كنند يا فرمان دادن براي او يك وظيفه‏اي است؟ (سبحاني- يكي از آثارش هست.) پس اجازه بفرماييد همان‏طور كه آقاي دستغيب فرمودند اطلاق كنيم. (سبحاني- آقاي دستغيب هم گفتند منصب.) آقاي صافي به عنوان مخالف صحبت مي‏كنند بفرماييد.
صافي- سلام عليكم، بسم الله الرحمن الرحيم. عرض كنم آن چيزي كه براي افرادي كه مي‏خواند مكتبي را عرضه كنند لازم است، اول ايمان است و دوم شجاعت اين‏كه مكتب خودشان را عرضه بكنند. يكي از اسرار موفقيت‏هاي مسلمانان در صدر اسلام اين بود كه مكتب خودشان را عرضه كردند و تحت تأثير مكتب‏هاي ديگر قرار نگرفتند و مثل اين‏كه يك استضعاف فكري به نظر من مي‏رسد كه باز در جو اين مجلس كه ان شاء الله نيست ولي اين‏طور است كه ما آن‏طور كه بايد، مكتب خودمان را عرضه نمي‏كنيم يك الفاظي را در اين قانون وارد كرديم كه اين الفاظ در غرب يك مفاهيم خاصي دارد كه با مفاهيمي كه در مكتب ما است اينها مخالف است حالا در اين اصل چون وقت نيست كه عرايضم را كاملًا بگويم خلاصه مي‏كنم. در اين اصل حكومت است كه ان در اين اصل نيست در وظايف و اختيارات رهبري هيچ معلوم نيست كه نقش رهبر در تعيين رئيس‏جمهور چه نقشي است و اگر رهبر در اينجا نقشي نداشته باشد، اصلًا اين نظام شرعي نيست هرچه شما از اين اختيارات براي رهبر تعين بكنيد درست نيست. ما اصلًا اصل مطلب را فراموش كرده‏ايم ولايت فقيه اساسش آنجا هست اگر همين‏طوري كه آقاي دستغيب فرمودند كه ما مي‏خواهيم حكومت ظلمه نباشد و آن حكومت‏ها پايان پيدا كرده باشد، بايد اينجا را درست كنيم و اول بايد اين مطلب معلوم بشود كه نقش فقيه و ولايت فقيه در تعيين رياست جمهوري چه نقشي است. روح مطلب اينجا است و اين‏طور كه متأسفانه تنظيم شده است اصلًا مفهومش اين است كه فقيه در اينجا هيچ نقشي ندارد حالا بگوييم بعدها معين مي‏كنيم يا چطور مي‏شود، يا در فصل‏هاي بعد مي‏آيد بايد بگويم كه جايش همين جا است وقتي كه مي‏گويند وظايف و اختيارات رهبري، بايد اول معلوم بشود و اگر غير از اين هم باشد اصلًا حكومت، حكومت شرعي نيست خوب اينجا در مجلس فقها هستند اگر اين را ما بخواهيم كه فقط به عزل اكتفا بكنيم فايده‏اي ندارد بايد نصب معلوم بشود كه ما بخواهيم دقت كنيم بايد در اينجا اين‏طور قرار بدهيم كه نامزدهاي رياست‏جمهوري را منحصراً بايد فقيه صلاحيت آنها را در شورا بررسي كند و به مردم معرفي كند، اين مطلب در اينجا ذكر نشده حالا ما آمده‏ايم يك فروعي را آورده‏ايم مثلًا تعيين فقهاي شوراي نگهبان، اصل مطلب را رها كرده‏ايم و به اينجا رسيده‏ايم. مطلب بنده همين است كه اگر بخواهيم نظام، نظام شرعي باشد حتماً بايد در نصب، نقش فقيه معلوم بشود و فقيه بايد در اينجا پياده و شروع بشود و اگر اين نصب نباشد هر مطلب ديگري را براي فقيه درنظر بگيريم، باز همان نظام است و نمي‏توانيم به اين نظام، نظام شرعي اطلاق بكنيم حالا حاكميت ملي مي‏گويند و حاكميت ملي را با معاني و مفاهيم غربي در نظر مي‏گيرند و مي‏بينند با اين جور در نمي‏آيد. ما بايد ان شاء الله شجاعت اين را داشته باشيم كه آقايان حتماً دارند ما اصلًا براي اين آمده‏ايم كه مكتب اسلام‏
                        مشروح مذاكرات قانون اساسى‏جلسه‏50-32، ص: 1162
را در اينجا عرضه كنيم و بفهمانيم كه اسلام هم خودش يك نظام مستقلي است و يك نظامي است غير از نظام‏هاي ديگر، نه حكومت مردم بر مردم است به آن معاني كه عرض كردم، نه اين‏كه مردم در حكومت وارد نيستند و نمي‏توانند دخالت كنند و ما به آن معني حكومت مردم بر مردم كه ان الحكم الالله نباشد اين نمي‏شود، در اسلام حكومت خدا بر مردم است حكومت احكام شرع بر مردم است و از جمله همين مسأله ولايت فقيه است لذا بنده با اين اصل تا آن مطلب رياست‏جمهوري و نقش فقيه در اينجا كاملًا معلوم نباشد، مخالفت دارم.
نايب رئيس- آقاي يزدي فرمايشي داريد؟
يزدي- يك نكته در فرمايش آقاي دستغيب بود اگر اجازه بفرماييد عرض كنم. (نايب رئيس- بفرماييد.) ايشان فرمودند اگر انحراف در دستگاه رهبري به وجود آمد چه بايد كرد و اعلام فرمودند كه از طريقي كه خود رهبر يا شوراي رهبري آمده است از همان طريق يعني خبرگان، تغبيري بود كه ايشان فرمودند. در اينجا بعضي از دوستان فرموده‏اند كه مي‏شود از طريق شوراي نگهبان هم كه از جهات مختلف هم پايه مردمي و هم پايه الهي دارد به عهده او گذاشته شود، يكي اين مطلب بود كه معمولًا اگر به آن توجه شود مسأله حل مي‏شود. مسأله دوم اين است كه آقاي صافي فرمودند و جمهوريت را اصولًا خواستند رد كنند يعني مكتب را اين‏طور مطرح فرمودند كه انتصاب است در حالي كه يك ملتي مكتب را قبول كرد كه اسلام است و بعد آن ملت كانديداها را قبول كرد و بعد رهبر امضاء كرد ديگر مسأله حل مي‏شود و به نظر من اشكالي كه ايشان دارند رفع مي‏شود.
نايب رئيس- آقاي خامنه‏اي تذكري داريد؟ بفرماييد.
خامنه‏اي- من موافق مشروط هستم ولي چون موافق صحبت كرده چند تذكر هست اگر لازم مي‏دانيد بگويم.
نايب رئيس- بفرماييد.
خامنه‏اي- عرض كنم كه اين موضوع در گفته‏هاي ديگران هم بود يكي اين‏كه ما وظايف و اختيارات رهبري نوشته‏ايم و اين وظايف و اختيارات رهبري مفيد حصر است. ما در اينجا در مقام بيان هستيم و تمام موارد وظايف و اختيارات را داريم بيان مي‏كنيم بنابراين اشكال آقاي صافي زنده مي‏شود به دليل اين‏كه ما تعيين فقهاي شوراي نگهبان را مربوط مي‏دانيم به نظارت و وساطت فقيه در حاكميت خدا در مقننه، نصب عالي‏ترين مقام قضائي، البته من بر اين ايراد «عالي‏ترين مقام» باقي هستم كه اصطلاح آن چيزي را كه اراده كرده‏ايد نمي‏فهماند اين بند هم ناظر به نظارت و دخالت فقيه در قوه قضاييه است نيروهاي مسلح و بقيه موارد هم كه مربوط به او مي‏شود اينها همه اختياراتي هستند غير از مجريه، نسبت به دخالت فقيه در مجريه كه عمده معناي ولايت هم همان است اينجا اگر نباشد با توجه به آن حصري كه هست اين اشكال ايجاد مي‏كند. يا عبارت را بايد از اختيارات و وظايف فرمانده كل نيروهاي مسلح كه بايد طبق روال قانون‏گذاري «عبارت است از» باشد و بعد بر شمارد به هر حال اين «عبارت است از» از دو نقطه بهتر است و ممكن است كه اگر اين‏طور نباشد اشكالاتي به وجود بياورد مدت‏ها است در يك ماده قانوني دادگاه‏ها غلط حكم مي‏كردند به دليل اين‏كه در آن مجموعه غلط چاپ شده بود. عرض كنم در دو مورد «تعيين» آورده شده است يكي تعيين رئيس كل و تعيين فرمانده كل‏
                        مشروح مذاكرات قانون اساسى‏جلسه‏50-32، ص: 1163
سپاه اين تعيين بدون از ...
مكارم شيرازي- آقاي رئيس مگر اصل دوم مطرح است؟
نايب رئيس- آقاي خامنه‏اي اجازه بدهيد ما اول بحثمان را روي اصل اول تمام كنيم.
خامنه‏اي- پس من نظرم را خلاصه مي‏گويم، براي اين‏كه حصر را مي‏رساند پس دخالتش را هم در قوه مجريه بايد اينجا بياوريد.
نايب رئيس- آقاي دكتر غفوري بفرماييد.
گلزاده غفوري- من به نظرم مي‏رسد كه آن تصوري كه ما از رهبر و رهبري داريم با توجه به اين‏كه هم تكيه‏گاه مردم است و هم در وبقع اكثريت مردم آن‏طور كه بيان شد پشتوانه طرفداري از رهبر و در واقع افكار عمومي هستند و به نظر من اين مواد تمام آن جهات را به طور جامع بيان نمي‏كند و چون امري است بسيار مهم يك طرح سه اصلي تهيه شده كه البته من وارد اين موضوع نمي‏شوم براي اين‏كه در اصلش من يك بحث دارم و همان‏طور كه گفتم نگران وضع آينده هستم و نمي‏توانم نگرانيم را هم در اينجا تبيين كنم و مثل اين‏كه دوستان و برادرانمان هم اين‏طور مي‏خواهند كه اين اصل اينجا يك جوري تصويب بشود و چون بستگي به سرنوشت آينده دارد من دلم مي‏خواست يك روز در جلسه خصوصي حرف‏هاي ديگري كه دوستان ديگر دارند و آنها هم واقعاً مي‏خواهند مؤلف مكتب نظام اسلامي باشند يك طوري بشود كه اين حرف‏ها بيان شود حالا هر جوري كه حضرات صلاح بدانند عمل كنند تا به نفع اسلام باشد. به نظر من اين اصل آن جامعيت را ندارد كه ولايت فقيه در اين سه مورد خلاصه بشود من مي‏گويم اداراه امور كشور غير از اينها مسائل ديگري هم دارد و رهبري در اينجا آنها را شامل نمي‏شود و مثل اين‏كه يك حصري هست به طور خلاصه من اين اصل را ناقص مي‏بينم.
نايب رئيس- آقاي رشيديان بفرماييد.
رشيديان- همان‏طوري كه جناب صافي فرمودند و قبلًا هم در جلسات مشترك بحث كافي شده، فرماندهي كل قوا را قبلًا آن پيش‏نويس قانون اساسي به دست رئيس‏جمهور داده بود و در اينجا چه اشكالي داشت با اين‏كه رئيس‏جمهور يك فرد مجهول الهويه‏اي يا اصلًا فاقد صفاتي بود كه ما براي فقيه قيد كرديم از عدالت، تقوا و پرهيزگاري چه دليلي هست كه اين فرماندهي كل قوا را به ايشان نداديم و در اينجا تجزيه‏اش كرده‏ايم و هر آن‏كه اين اصل را مرتباً واريز كرده‏ايم و دو مرتبه نوشتيم مي‏بينيم كه بعضي از مسائل از آن حذف شده اول اعلام جهاد و بسيج عمومي به دست رهبر بود بدون قيد و شرط و در آنجا عرض كردم كه اگر اعلام جنگ و جهاد و بسيج عمومي به دست رهبري باشد يعني تمام توده و ملت ايران به فرمان رهبر به حركت در مي‏آيند آن وقت فرماندهي كل قوا يا قسمتي از آن به دست جناب رئيس‏جمهور يا رئيس ستاد ارتش باشد منهاي رهبر يك تضادي ايجاد مي‏شود او مي‏گويد من صلاح نمي‏بينم جنگ و جهاد بشود و يك تضاد ايجاد خواهد شد آمده‏اند به پيشنهاد شوراي‏عالي دفاع و بعد، انحراف. (سبحاني- اصل دوم كه مطرح نيست.) اين دو اصل با هم هستند ما كه بچه نيستيم يكي هستند و يك روح مشتركي دارند يعني اصل اول با دوم دوتا است؟ مي‏گويد فرماندهي عالي كل نيروهاي مسلح به ترتيبي كه در فصل مربوط به دفاع ملي خواهد آمد و بلافاصله اصل دوم را آورده‏اند اين دو
                        مشروح مذاكرات قانون اساسى‏جلسه‏50-32، ص: 1164
اصل مربوط به هم هستند. معرفي كانديداهاي رياست‏جمهور يا نصب او حذف شده چرا حذف شده؟ رئيس‏جمهوري كه فقط ايراني باشد و مسلمان باشد او بايد به وسيله فقيه معرفي بشود آقايان مي‏گويند كه فقيه مصداق ندارد. مفهومش را با آن بحث‏هايي كه قبلًا كرديم قبول داريم. اين آيا محكوم كردن مذهب نيست؟ آيا اين فرد خودش با دست خودش و با دليل خودش مكتبش را محكوم نمي‏كند؟ اين سخن ماركسيست لنينيست‏ها و كمونيست‏ها نيست كه همه مكاتب را رد مي‏كنند ومي‏گويند كه جنبه ذهني دارد وجنبه ارتجاعي وايده‏آليستي دارد؟ به علاوه حالا من يك سؤال مي‏كنم آقايان الان مصداق رياست‏جمهوري را تعريف مي‏كنند چه كسي هست؟ ما مصداق ولايت فقيه را الان داريم چون آيت الله الان هستند مثل شير هم زنده‏اند و ان شاء الله و به ياري حق وبه كوري چشم دشمنان زنده خواهد بود، اما شما مفهوم رياست‏جمهوري را مي‏گوييد ما هم قبول داريم اما مصداق ندارد مصداق رياست جمهوري كيست؟ آن آقايي است كه مي‏گويد اميد ملت ايران، آقاي دكتر شيباني شما نمونه اعلا را به دولت داديد بگذاريد ما در حضور ملت ايران اين حرف‏ها را نزنيم آن اميدي كه ما داشتيم البته امام اجازه نداد ومن از هيچ كس جز خدا نمي‏ترسم. معرفي كانديداها بايد به دست رهبر باشد بعد تعيين فرماندهان عالي نيروهاي سه‏گانه به پيشنهاد شوراي‏عالي. باز هم با پيشنهاد او حتي نه با مشورت او تشكيل سازمان امر به معروف ونهي از منكر كه مي‏تواند يك نيروي تنظيم‏كننده‏اي باشد در دست رهبر اين هم حذف شده باز در اصل قبلي هم اين مسائل بود و يكي پس از ديگري حذف شده است. بعضي‏ها مي‏گويند كه آقا ما نگراني داريم از مردم و من عكس آن نگراني را دارم كه اگر ما بياييم قدرت امام خميني را كه فرماندهي عالي كل قوا را اعمال كرده چه در پاريس كه به ارتش گفت فراركنيد وديديم كه همه فرار كردند وارتش پانصد هزار نفري به اضافه البته مستشاران آمريكايي يك باره فرو ريخت و وقتي به ايران تشريف آورند آن فرماندهي قوا را اعمال كردند ما حالا بياييم اين فرماندهي كل قوا را كه طبيعتاً ازانقلاب به دست آورده و به صورت طبيعي در قدرت امام خميني هست اين را محدود بكنيم وقيد بزنيم آيا مردم دنيا به ما نمي‏خندند كه شما داريد رهبري را كه دارد جلو مي‏رود و انقلاب را سريع پيش مي‏برد قدرتش را محدود مي‏كنيد وشيري را آورده‏ايد و در قفس كرده‏ايد و اين چه رياست‏جمهوري است كه در آينده به وجود مي‏آيد كه ما به او ايمان داريم و اطمينان داريم و اين چه غولي است كه از فقيه ساخته‏اند كه ما نمونه اعلايش را در بين فقهاي خودمان مي‏بينيم، آنها امتحان‏شان را داده‏اند الان باز همين جا تكرار مي‏كنم ملت ايران شايد روي هيچ فردي مثل دولت بازرگان انگشت نمي‏گذاشت ازمؤمن و متعهد و مخلص وهيچ قدرتي هم به قول شما در آينده مثل آيت الله خميني به وجود نمي‏آيد ببينيد الان اين ترك‏هايي كه به وجود آمده مي‏گويند از دولت است. (موسوي قهد ريجاني- آقاي رشيديان اين مربوط به اينجا نيست.) مربوط به همين جاست آقاي موسوي، بگذار حرفم را بزنم چرا نمي‏گذاريد صحبت كنم ما در مقابل رئيس سازمان امنيت نمي‏ترسيديم شما پدر مردم را در آورديد در اينجا معني ندارد الان مي‏گويند كميته‏ها، پاسداران، پاسدارها را بد نام كرده‏اند، كميته‏ها را به دست دوست مارك زده‏اند و اينها كساني بودند كه انقلاب را پيش بردند دولت مي‏بايست بعد از انقلاب، انقلابي عمل مي‏كرد، نكرد اما آن‏كه در خط امام بود انقلابي عمل كرد اين شكاف و اين ترك مال آنجا است نه مال امام هست نه مال كميته هست نه مال پاسداري است كه در خاك و خون خودش‏
                        مشروح مذاكرات قانون اساسى‏جلسه‏50-32، ص: 1165
عاشقانه مي‏غلطد. پاسداران ما در كردستان نان خشك هم گيرشان نمي‏آيد روي زمين و در سرما مي‏خوابند آن وقت آيا جنايت نيست كه ما بياييم اينجا پشت ميزها بنشينيم و بگوييم پاسدار و كميته و نمايندگان امام، هر ساعت آنها را بكوبند اصلا قدرت مال توده و مال امام هست و بقيه هرچه هست طفيلي هستند بنابراين اگر مي‏گويند اين ترك هست به واسطه اين است كه امام و كساني كه درخط امام هستند همين‏ها انقلابي عمل مي‏كنند و ديگران فقط وعده سر خرمن مي‏دهند و سوره الرحمن تفسير مي‏كنند اين مسأله و مسأله ديگري كه گفتند درباره كودي كه اگرغذاي مقوي به او بدهند نمي‏تواند تحمل بكند برعكس من مي‏گويم انقلاب ما به قول آن پاسدار رشيد ما در آبادان كه وقتي شهيد شد ازجيبش اين كاغذ در آمد خطاب به پاسداران «برادران عزيزم، انقلاب ما چهار ماهه است اين كودك چهارماهه را ازآفت‏هاي زميني و زماني هوا، سرما، گرما محفوظ نگه داريد.» ما اين انقلاب هشت ماهه‏مان را از دست رهبر از دست اين پدر دلسوز بگيريم و به دست چه عناصري بسپاريم و چه اطميناني داريم كه اين بچه سينه پهلو نكند؟ بنابراين فرماندهي كل قوا رويش بحث شده است بعضي‏ها مي‏گويند مردم نگرانند، بله ما نگرانيم كه اگر اصل ولايت فقيه با تمام مشخصاتش كه در حديث و قرآن و سيره پيامبر و ائمه آمده است پياده نشود ملت به آن رأًي نمي‏دهد، شما با چه كساني تماس داريد يك عده روشنفكران لوكس آنها هميشه ناراضي هستند آنهايي كه در كافه ترياها مي‏نشينند و به خيال خودشان گپ مردم را مي‏زنند، حرف مردم را مي‏زنند، اما خون مردم را مي‏نوشند شما با توده با همان پابرهنه‏ها، آن سيگارفروش‏ها، بليط فروش‏ها، آب حوضي‏ها، اين كشاورزها، كارگران تماس بگيريد ببينيد آنها عاشقانه گرد اسلام و گرد مكتب مي‏چرخند يا نه، اين چه مكتبي است شما رويتان نمي‏شود پياده‏اش كنيد؟ مكتب اگر قابل پياده شدن هست از سر تا ته همه قابل پياده شدن است ريشه دارد، شاخ و برگ دارد، ثمر دارد، همه اينها با هم است برنامه اسلام بايد مجموعاً پياده شود بدون كم و زياد اگر هم قابل پياده شدن نيست خيلي خوب خداحافظ تا ما هم برويم يك مكتب ماترياليستي بگيريم و يك مكتبي را براي خودمان ابداع بكنيم. اين مكتب قابل پياده شدن است مصداقش هم امام خميني است و خداوند براي به وجود آوردن امام خميني براي رهبري همت بيدار و روشن باشد در رحمت خدا باز است و «قالت اليهود يدالله مغلوله» گفتند كه دست خدا براي فرستادن پيغمبر بسته است «قل غلت ايديهم» (نايب رئيس- قل ندارد، غلت ايديهم.) احسنت خيلي متشكرم. بگو دست‏هاي خودتان بسته است شما نمي‏فهميد و دريچه چشمتان تنگ است اگر اين مكتب، مكتب وحي است مال خداست پس قابل پياده شدن هست نه جناب‏عالي يا آن آقايي كه يك ديد تنگي دارد و فقط امروز را مي‏بيند وعقل گرد دارد نعوذ بالله خدا به اندازه اين عقل گرد او نمي‏فهمد؟
نايب رئيس- بسيار خوب، اجازه بدهيد كارمان را ساماني بدهيم كه به جلو برود. مي‏بينم بيشتر انتقادات، درباره اين است كه اصل 87 جامع اختياراتي كه آقايان لازم مي‏دانند نيست. پس اجازه بدهيد امروز اين مقدار اختيارات را كه در اين اصل گنجانده‏ايم نظرخواهي كنيم و با دست راًي بگيريم بعد از اين‏كه از اين بندها گذاشتيم، اگر وقت بود ببينيم چه پيشنهادهاي تازه‏اي مي‏رسد تا آنها را مورد رسيدگي قرار دهيم. از برادرمان آقاي دكتر غفوري هم خواهش مي‏كنم پيشنهادهايشان را كه در تكميل اين اصل است، كتباًمرقوم بفرمايند.
                        مشروح مذاكرات قانون اساسى‏جلسه‏50-32، ص: 1166
هاشمي‏نژاد- اگر اجازه مي‏فرماييد يك تذكر لازمي در همين جا دارم كه بايد عرض كنم.
نايب رئيس- اگر پيشنهادي داريد كتباً مرقوم بفرمايند.
هاشمي‏نژاد- تذكري دارم كه بايد در جلسه علني گفته شود اگراجازه نمي‏فرماييد بحث جدايي است.
نايب رئيس- پس اگر اجازه بفرماييد ما كارمان را بدين ترتيب دنبال كنيم كه بند بند هر يك از اين اصول را مطرح كنيم و مورد نظرخواهي قرار بدهيم و اگر كسري داشتيم، بتوانيم در همين جلسه عبارات كسري را تنظيم كنيم و اگر در همين جلسه ممكن نشد در جلسه فردا صبح تنظيم شود تا لااقل در اين مورد كاري انجام گرفته باشد. (حجتي كرماني- روي كدام يك از اين دو اصول كه در دستور جلسه است، صحبت مي‏فرماييد؟) فعلًا بند بند نظرخواهي مي‏كنيم. الان بند 3 اصل 87 و شرح اين بند كه در اصل بعدي آمده است، مطرح است. چون در جلسه قبل روي بندهاي يك دو اصل 87 نظرخواهي شده بود دوباره آن را مطرح نمي‏كنيم.
حجتي كرماني- در بند 3 اصل 87 يعني فرماندهي عالي كل نيروها نوشته‏ايد كه به ترتيبي خواهد بود كه در فصل مربوط به دفاع ملي خاهد آمد. پس شما در واقع بايد اصل بعدي را اول نظرخواهي كنيد و بعد به سراغ موضوعات بعدي برويد.
نايب رئيس- بلي، يعني «به ترتيبي كه خواهد آمد» عبارت است از اصل بعدي.
منتظري- تا شما اصل 87 را تكميل نكنيد حق نداريد به اصل بعدي بپردازيد.
نايب رئيس- نه آقا، ايرادي ندارد كه اصل بعدي را نظرخواهي كنيم.
منتظري- نه آقا ندارد، بايد اصل 87 تكميل شود بعد سراغ اصل بعدي برويد رودربايستي نداريم، ما كلاه سرمان نمي‏رود.
نايب رئيس- آقاي منتظري، ما راًي‏گيري نمي‏خواهيم بكنيم فقط نظرخواهي مي‏كنيم.
دكترآيت- من هم نوبت گرفته‏ام، چند كلمه عرض دارم.
نايب رئيس- بلي، اسمتان اينجا هست، نوبت شما هم مي‏رسد. به هر حال الان اصل 87 مطرح است و ما داريم نظرخواهي مي‏كنيم و تا اين اصل را تكميل نكنيم ونظر آقايان تأمين نشود با ورقه راًي‏گيري نخواهيم كرد، منتها روش ما در اصولي كه بندهاي متعدد دارد اين است كه روي هر بندي در جلسه نظرخواهي مي‏كنيم تا وقتي خواستيم با ورقه اخذ راًي كنيم راًي به اندازه كافي داشته باشيم ودچار ابهام و اشكال نشويم، و چون اظهار نظر در بند 3 اصل 87 موكول است به اظهار نظر درباره بندهايي كه در اصل وظايف واختيارات فرماندهي كل نيروهاي مسلح آمده است يعني اعم از اين‏كه شما اصل 87 را منحصر به اين سه بند بدانيد و با چند بند ديگر هم به آن اضافه كنيد، وقتي بخواهيد روي بند 3 اين اصل راًي بدهيد، بايد روي اصل بعدي كه به همين علت هم در دستور جلسه امروز قرار داده‏ايم، نظرخواهي بكنيد تا بدانيد كه فرماندهي عالي كل نيروها داراي چه وظايف و اختياراتي هست و با علم به اين موضوع به بند اصل 87 رأي بدهيد.
منتظري- بند 3 اصل 87 مربوط به اصل بعدي است پس بايد در آخر رسيدگي شود. ما بايد بندهاي ديگري كه در اصل 87 هست رسيدگي كنيم بعداً آن بندي كه مربوط
                        مشروح مذاكرات قانون اساسى‏جلسه‏50-32، ص: 1167
به اصل بعدي مي‏شود بحث و بررسي كنيم.
موسوي تبريزي- تأييد بحث هم همين است تمام اختيارات و وظايف فرمانده را اول معين بكنيد بعد آن‏چه كه احتياج به شرح دارد درآخر ذكر كنيد.
دكتربيت اوشانا- به نظر من اگر كلمه اختيارات برداشته شود و بنويسيد «وظايف عمده رهبري» اشكال همه آقايان رفع مي‏شود.
منتظري- نه، رفع نمي‏شود. همه وظايف و اختيارات بايد گفته شود.
نايب رئيس- آقاي طاهري اصفهاني مطلبي بود؟
طاهري اصفهاني- اگردر اينجا گفته شود «وظايف و اختيارات رهبري به غير از آن‏چه در قو مجريه خواهد آمد» عبارت درست مي‏شود.
نايب رئيس- خوب، حالا كه همه بدون نوبت صحبت مي‏كنند آقاي هاشمي‏نژاد شما چرا صحبت نكنيد؟ بفرماييد.
هاشمي‏نژاد- تذكرم، تذكري است در رابطه با آن‏چه كه درمجلس مي‏گذرد و اين خواست من تنها نيست، بلكه خواست اكثر دوستان است كه در اينجا منعكس مي‏كنيم. متأسفانه عملا تجربه نشان داده كه تعدادي از دوستان عليرغم همه احترامي كه به آنها مي‏گذارم، گاهي از اوقات برخلاف آن‏چه كه قرار گذاشته شده صحبت مي‏كنند، به اين معني كه مثلا بنا نيست از زبان ديگران حرف بزند ولي از زبان ديگران صحبت مي‏كنند. شماهايي كه براي انسان‏ها ارزش و احترام قائل هستيد چطور ممكن است به خودتان اجازه بدهيد به افرادي كه در حضورتان هستند، از آنها صحبت كنيد؟ من مي‏خواهم تكليف اين مسأله را خود جناب‏عالي روشن بفرماييد. آيا ما خودمان مي‏توانيم در اين‏گونه موارد ازخود دفاع كنيم يا مي‏توانيم اين كار را به حضرت‏عالي واگذار كنيم وشما اين مهم را به عهده بگيريد؟ روي اين اصل حدود بيست ساعت صحبت شد. (عده‏اي از نمايندگان- خيلي بيشتر.) و تعدادي از برادران عزيزمان كه مورد اكرام ما هم هستند در آن جلسات تشريف داشتند، آنها مطلبشان را در آن جلسات بيان نمي‏كنند ولي بعد مي‏آيند در جلسه علني و مرتب طرح و پيشنهاد ارائه مي‏دهند و يا بعضي از دوستان مي‏گويند در اين مورد نگرانيم. خوب، اين دوست عزيز چند بار نگراني خود را در جلسه علني ابراز فرمودند، يا اجازه بفرماييد ايشان تشريف بياورند و صريحاً نگراني خود را بيان كنند و كسي هم بيايد شايد بتواند نگراني ايشان را جواب بگويد، واگر اين برادر عزيز مصلحت نمي‏داند كه نگراني خود را در اينجا بفرماييد چه بهتر كه در اين مدت دو سه روزي كه اين مسأله در جلسات متعدد مطرح بود نگرانيشان را مي‏فرمودند. به علاوه ايشان مي‏فرمايند كه گويا قرار است خيلي سريع اين اصل تصويب شود، مثل اين‏كه آدم زنده قيم و وصي لازم ندارد. به هر حال ما هم انسان هستيم درك و فهم داريم، مطالعه و بررسي مي‏كنيم، اگرايشان نگرانند دليل اين نيست كه همه نگران هستند. متأسفانه از اين تريبون مجلس كراراً استفاده منفي شده است و استفاده مثبت كمتر شده مگر امروز كه آقاي رشيديان كمي صحبت كردند كه متأسفانه ايشان هم مورد اعتراض قرار گرفتند. تقاضا مي‏كنم اگر قرار است شما از حق ديگران در اين موارد دفاع بفرماييد و از آقايان خواهش كنيد كه از زبان خودشان صحبت كنند نه از زبان ديگران، وبعد اين اصول را هم به آقايان يادآوري كنيد كه براي رعايت وقت ديگران، اين كار را نكنند و مسائلي را كه در ذهن خود آنها است به نام مجلس و به نام خبرگان در سطح‏
                        مشروح مذاكرات قانون اساسى‏جلسه‏50-32، ص: 1168
مملكت و بين عموم مردم منعكس نكنند. من امروز پيشنهادي راكه چندي پيش آقاي مشكيني فرمودند، تكرار مي‏كنم كه مقداري از مسائل كه الان در جامعه ما مطرح است و اين مسائل بايد براي جامعه بازگو شود هر كس ميل دارد بيايد و روي آنها صحبت كند. متأسفانه ما جنبه‏هاي مثبت را رعايت نمي‏كنيم به اين معني كه عده‏اي از دوستان براي اين‏كه وقت مجلس كمتر گرفته نشود كمتر صحبت مي‏كنند ولي آنهايي كه احياناً نظر منفي دارند و حق هم دارند كه نظري داشته باشند هرچه مي‏خواهند و هر مقدار كه مي‏خواهند صحبت مي‏كنند. ايرادي نيست، ولي اگر قرار است اين‏طور باشد بايد به طرف مقابل هم حق بدهيد مطالبش را بگويد، تا مردم فكر نكنند اين نگراني واقعاً مال همه نمايندگان مجلس است. ما موقعي نگران هستيم كه اين انقلاب را بدهيم به دست كساني كه در اين مدت هشت ماهه تجربه نشان داده آن‏گونه كه بايد، نمي‏توانند عمل كنند. مسأله ولايت فقيه اين است كه اگر امروز اين را در قانون اساسي ننويسيم، فردا امام خميني هم اگر بخواهد در يك موضوعي اظهار نظر كند مي‏گويند تو مقام غير مسؤولي وحق نداري اظهار نظر بكني. ما مي‏خواهيم پاي ولايت فقيه را به دولت و حكومت بكشانيم تا فردا به فقيه نگويند كه تو آدم غير مسؤولي هستي ونمي تواني اعتراض بكني. به هر حال در مورد اين مسائل كه عرض كردم ومسائل ديگري كه گاهي پيش مي‏آيد يا خود شما به موقع دفاع كنيد يا يك برنامه‏اي قرار بدهيد و يا از آقايان خواهش كنيد اگر صحبت مي‏كنند از زبان خودش صحبت كنند و به ديگران كاري نداشته باشند، چون ديگران هم عقل و شعور دارند و نه نسبت به آينده نگرانند، نه نسبت به اين مسأله تشويش دارند، ونه مي‏خواهند اين مسأله باعجله رد شود. عرض ديگري ندارم.
نايب رئيس- طبيعي است كه وقتي مي‏گوييم تا امروز نزديك به سي ساعت در اين باره در اين دور جديد بحث شده، غير از بحثي كه به مدت يك هفته در گروه چهارم انجام گرفته بنابراين فرصت‏ها بوده تا هر يك از دوستان هر نظري دارند بگويند. انصاف اين است كه بگوييم فرصت براي اظهار نظر نبوده مسأًله‏اي است كه فكر نمي‏كنم مورد قبول و تأييد همه باشد. بلي، هميشه گفته شده كه اظهار نظرها بدون مقدمه و مؤخره باشد، بدون حماسه و شعار باشد و واقعاً حالت استدلال و روشنگري وتبيين داشته باشد تا وقت كمتر ضايع شود و نتيجه بيشتر به دست آيد و اگر اين اصل رعايت مي‏شد و بشود، طبعاً از اين مقدار وقت كه در اختيار است مي‏توانستيم و مي‏توانيم نتايج بيشتري بگيريم.
اظهار نظرها به حد كافي شد همه گفتيم تا اين اصل با تمام قيودش تصويب نشود، به اصول ديگر نمي‏پردازيم. شما بايد اين اصل را با تمام قيودش به طوري كه دست فقيه در هيچ جا بسته نشود بگذاريد و تصويب كنيد تا ما وارد بحث در اصول بعدي شويم اين مطلب زبان حال اكثريت قريب به اتفاق برادران در اينجا هست‏
نايب رئيس- يك قسمت‏هايي از اين اصل پس از مذاكرات مفصل آماده شده است من از مجلس سؤال مي‏كنم كه اگر نظرتان اين است كه ما مي‏توانيم بند 3 را كه خود به خود مستلزم طرح اصل بعدي كه مبين اين اصل هست مطرح كنيم و حتي كل حال هم وقتي بخواهيم روي اصل 87 راًي‏گيري كنيم، چون همان‏طوري كه عرض كردم اصل بعدي مبين بند 3 اين اصل 87 است به همين دليل هم بدون شماره در دستور جلسه امروز آورديم. به هر حال اين مقدار از اين اصل تا امروز شكل‏
                        مشروح مذاكرات قانون اساسى‏جلسه‏50-32، ص: 1169
گرفت و آماده شد براي طرح در جلسه علني. آقايان در پايان جلسه صبح با چيزي نزديك به اتفاق آراء آن را تأييد كردند. اگر آقايان تأييد مي‏كنند كه اين بند 3 و قسمت بعد را در همين جلسه رويش نظرخواهي كنيم و تمام كنيم و تكميلش را به دنباله اين بند اضافه كنيم، يعني با ورقه نسبت به اصل 87 رأي نگيريم تا آن‏چه كه به نظرتان ناقص مي‏آيد تكميل كنيم، و همين كار را ادامه بدهيم. (دستغيب- در همين جلسه تكميلش كنيد.) ولي اگر آن سوء ظن و بدگماني كه اشاره شد وجود دارد كه اصولا نه، حتي به بند 3 و اصول مربوط به آن هم بپردازيم پس اجازه بدهيد جلسه را تعطيل كنيم و به جلسه گروه‏ا برگرديم و پس از آن‏كه آن را تكميل كرديم دوباره به جلسه علني برگردانيم والا به اين ترتيب كه داريد عمل مي‏كنيد اين جلسه در حقيقت تكرار مطالب جلسه روز پنجشنبه خواهد بود.
صدوقي- شما بيش از يك ساعت و چهل دقيقه هنوز وقت داريد اگر پيشنهاد تكميلي هست داده شود و در همين جلسه نتيجه قطعي بگيريم.
نايب رئيس- پس موافقيد به اين‏كه همين مقدار كه تهيه شده بند بند مطرح كنيم و رويش نظرخواهي بشود بعد به مقدار وقتي كه داريم تا آنجا كه ممكن است آن را تكميل كنيم و كارمان را به جلو ببريم. با اين مسأله موافقيد؟ (منتظري- من مخالفم.) آقاي منتظري مخالفند، پس من از مجلس سؤال مي‏كنم.
حجتي كرماني- يك سؤال اينجا هست و آن اين‏كه اصل بعدي يك اصل جداگانه است همان‏طوري كه آقاي منتظري فرمودند تا اصل 87 تصويب نشود و از آن نگذريم اصلا نمي‏توانيم به اصل بعدي بپردازيم.
نايب رئيس- امر داير است به اين‏كه كليه اين وظايف را داخل اين اصل كنيد، يا از نظرحسن تنظيم بگوييد: «بند 3- فرماندهي كل نيروهاي مسلح به شرحي كه در فصل مربوط به دفاع ملي خواهد آمد». منتها براي اين‏كه اين «خواهد آمد» حالا مستلزم ابهام مي‏شود، ولي بعد ازآن‏كه اينها يكجا چاپ شد ديگر ابهام نيست، يعني حالا كه هنوز چاپ و تنظيم نشده، مبهم به نظر مي‏رسد، بنابراين قرارشد فعلا آن اصل را رويش نظرگيري كنيم و رأي بگيريسم كه اين «خواهد آمد» در متن آينده، از نظر رأي شما «آمده است» باشد، منتها تنظيم عبارات را متناسب با متن نهايي تهيه كرده‏ايم، ولي مطلب را متناسب با رأي دادن و فكرمي‏كنم يك مطلب خيلي ساده و روشن است و براي هر شنونده قابل فهم. اينجا ما يك بندي داريم در اختيارات و وظايف رهبري كه مي‏گويد يكي از وظايفش فرماندهي كل نيروهاي مسلح است، به شرحي كه خواهد آمد. كسي كه مي‏خواهد رأي بدهد بايد بداند كه اين «شرحي كه خواهد آمد» اصل 125. يعني شما آقاي نماينده‏اي كه مي‏خواهي رأي بدهي بدان كه اصل 125 اين اصل خواهد بود، مطلب خيلي روشن است.
منتظري- اين بند 3 به اصل ديگر مربوط است ولي بندهاي ديگر مربوط نيست ما اول آنها را كه مربوط نيست تصميم‏گيري مي‏كنيم و بعد به اين بند مي‏پردازيم.
مسأله‏اي كه اصل بعدي ترتيبش چگونه خواهد بود، اصلا مطرح نفرماييد اين مطلب، به اين صورت نظرخواهي بشود، براي تكميلش بعداً صحبت مي‏شود و اين‏كه اصل‏
                        مشروح مذاكرات قانون اساسى‏جلسه‏50-32، ص: 1170
كجا واقع مي‏شود، بگذاريد براي مرحله بعد.
نايب رئيس- دوستاني كه موافقند كه نظرخواهي را براي بند 3 و اصل كه مبين بند 3 است، الان ادامه بدهيم، لطفاً دست بلند كنند. (چهل وسه نفردستشان را بلند كردند.) بنابراين اكثريت تام جلسه نظرشان اين است كه ما كارمان را ادامه بدهيم.
دكترآيت- يك توضيح دارم وآن اين‏كه ما در اينجا نوشته‏ايم فرماندهي عالي كل نيروهاي مسلح، صبح هم بحث شد كه اين را به طور مقيد يا غير مقيد بنويسيم. من معتقدم يك بار اين مطلب را بدون قيد به رأي بگذاريم اگر رأي آورد به تمام بحث‏ها خاتمه داده مي‏شود.
رشيديان- معرفي كانديدهاي رئيس‏جمهوري در اينجا مشخص نشده.
نايب رئيس- اجازه بفرمايند آن چيزي را كه مجلس به آن رأي داد يعني ادامه كار جلسه، به همين ترتيب كارمان را ادامه بدهيم و به جلوبرويم. ما براي اين‏كه وظايف و اختياراتي كه فرماندهي كل نيروهاي مسلح دارد روشن كنيم، اول به سراغ اصل بعدي مي‏رويم و يك يك بندها را بررسي و نظرخواهي مي‏كنيم، بعداز اين‏كه معلوم شد اين بندها رأي كافي دارد يا نه، دوباره به سراغ اصل 87 مي‏آييم. بنابراين بند يك اصل بعدي يعني «تعيين رئيس كل ستاد مشترك» مطرح است در اين مورد نظري داريد؟
حجتي كرماني- من باز هم تذكر مي‏دهم كه كار شما برخلاف آيين‏نامه است و تكرار مي‏كنم تا اصل 87 تصويب نشود شما نمي‏توانيد به اصل بعدي بپردازيد.
قرشي- ما خودمان الان رأي داديم كه كارمان به همين ترتيب جلو برود.
نايب رئيس- آقاي مكارم شما روي اين بند صحبتي داريد؟
مكارم شيرازي- منظور از «وظايف و اختيارات» چيست؟ اگر منظور از «وظايف» اين است كه حتماً بايد كارش را انجام بدهد و «اختيارات» معنايش اين است كه اگر مصلحت ديد انجام مي‏دهد، پس اينها كه شما در اين اصل ذكر كرده‏ايد جزء وظايف است يا اختيارات؟ من فكر مي‏كنم منظور شما «وظايف» است، پس كلمه «اختيارات» را حذف كنيد تا ابهامي پيش نيايد. در غير اين صورت اين عبارت معنايش اين است اگر مصلحت ديد شوراي‏عالي فرماندهي را تشكيل مي‏دهد و اگر مصلحت نديد تشكيل نمي‏دهد.
رشيديان- وظايف و اختيارات در برابر مسؤوليت است، اين يك چيز بديهي و روشن است.
نايب رئيس- آقاي رشيديان خواهش مي‏كنم با نوبت صحبت كنيد اينجا اسم عده‏اي از دوستان قبل از شما هست كه هنوز صحبت نكرده‏اند.
رشيديان- شما به مخالف اجازه صحبت مي‏دهيد ولي نوبت به موافق كه مي‏رسد مي‏فرماييد آيين‏نامه رفتار شود. ما هر وقت براي صحبت اسم نوشتيم، نوبتمان نرسيد.
نايب رئيس- آقاي فارسي در مورد مطلب آقاي مكارم توضيحي داريد بفرماييد.
فارسي- ما مي‏دانيم در نظام حقوقي اسلام هيچ كس داراي حق و اختيار نمي‏شود مگر اين‏كه اداي وظيفه كند، به همين جهت در اين اصل يك سلسله وظايف و در عين حال يك مقدار اختيارات هم هست.
دكترآيت- من معتقدم اولا بنويسيم: «از وظايف و اختيارات فرمانده كل نيروهاي مسلح» براي اين‏كه اگر در اصل اين‏طور ننويسيم اشكالات زيادي به وجود مي‏آيد، چون ما در
                        مشروح مذاكرات قانون اساسى‏جلسه‏50-32، ص: 1171
اين اصل مقداري از وظايف را ذكر كرده‏ايم تا وقتي بنويسيم «از وظايف و اختيارات» يعني رهبر وظايف واختيارات ديگري هم ممكن است داشته باشند كه در اينجا ذكر نشده است. مطلب دوم در مورد تعيين رئيس كل ستاد مشترك بنويسيم «عزل و نصب رئيس كل ستاد مشترك» كه دقيقاً در اينجا مشخص شود عزل و نصب هر دو به عهده رهبر است.
هاشمي‏نژاد- من فكر مي‏كنم بهتر است «اختيارات» را مقدم بر «وظايف» بگذاريد.
نايب رئيس- خوب، آقاي موسوي تبريزي سؤالي بود؟ (موسوي تبريزي- من با اين مخالفم.) با كدام يك مخالفيد؟ آيا در اين بند «تعيين رئيس كل ستاد مشترك» نظر مخالف داريد؟
موسوي تبريزي- من معتقدم وظايف واختيارات فرمانده كل نيروهاي مسلح، فقط اين پنج بند نيست.
سبحاني- آقاي موسوي، در اينجا پنج وظيفه آمده است، شما وظايف ديگري را هم اگر به نظرتان مي‏رسد پيشنهاد بكنيد. پس شما با اين اصول كه مخالف نيستيد.
نايب رئيس- آقاي مدني فرمايشي داريد؟
مدني- من پيشنهادي خدمتتان فرستادم چرا به آن توجهي نمي‏شود؟
نايب رئيس- پيشنهاد آقاي مدني در بند 3 اصل 87 است كه فعلًا در مورد آن بحث نمي‏كنيم، من آن را نگه مي‏دارم وقتي بند 3 مطرح شد آن را مطرح مي‏كنيم. فعلا كساني كه با بند يك به اين ترتيب «تعيين رئيس كل ستاد مشترك» موافقند دست بلند كنند (39 نفر دست بلند كردند.) پس كساني كه با اين عبارت كه بنويسيم «نصب و عزل رئيس كل ستاد مشترك» موافقند دستشان را بلند كنند. (اكثراً موافق بودند.) تأييد شد. بند 2 اين اصل را مي‏خوانم:
 «2- تعيين فرمانده كل سپاه پاسداران انقلاب اسلامي» در اين بند سؤال يا نظري هست؟
مكارم شيرازي- مسأله سپاه پاسداران ظاهراً يك پديده موقت است. (صدوقي- خير، دائمي است.) مادامي كه هنوز ارتش كاملا جا نيفتاده است و در شرايط فعلي، وجود سپاه پاسداران كاملا ضروري است ولي ممكن است در آينده ارتش آنچنان جا بيفتد كه متوجه بشويم اين دوگانگي لازم نيست. اگر چنين شد همه سپاه پاسداران مي‏روند در ارتش اسم مي‏نويسند، و ارتشي‏ها هم با اينها برادر هستند و در نتيجه، همه دست به دست هم مي‏دهند و وظيفه خود را انجام مي‏دهند ولي آن‏چه كه در اينجا نوشته شده مفهومش اين است كه اين دو دستگاه هميشه بايد به طور مجزا در مملكت وجود داشته باشد. اگر صلاح مي‏دانيد به اين صورت نوشته شود: «مادامي كه سپاه پاسداران تشكيل است، تعيين فرمانده كل سپاه پاسداران انقلاب اسلامي».
رباني شيرازي- هنوز نوبت صحبت به من نرسيده است؟ من از اول نوبت گرفته بودم كه حرف بزنم.
نايب رئيس- آقاي رباني، شما در بند قبل نام‏نويسي كرده بوديد حالا در اين بند هم مطلبي داريد؟
رباني شيرازي- من از اول تا به حال چندين بار نوبت گرفته‏ام اگر بايد در هر يك از بندها جدا جدا نوبت گرفته چرا به ديگران اجازه صحبت مي‏دهيد؟
نايب رئيس- آنها برخلاف رفتار مي‏كنند شما هم اگر مي‏خواهيد خلاف را تأييد كنيد، بكنيد.
                        مشروح مذاكرات قانون اساسى‏جلسه‏50-32، ص: 1172
آقاي حجتي مطلبي داريد؟ (حجتي- من نوبتم را به آقاي رباني شيرازي مي‏دهم.) بسيار خوب آقاي رباني شيرازي بفرماييد.
رباني شيرازي- پاسداران انقلاب اسلامي هستند كه پاسدار ايدئولوژي اسلامي هستند يعني به جاي ارتش قبلي كه ايدئولوژي نداشت مي‏خواهيم سپاهي به وجود بياوريم تربيت يافته به تأثير از مكتب و اين باقي است و از بين رفتني نيست. بله ممكن است ارتش به معناي امروز به تدريج به همين نيروي پاسداران تبديل شود يعني تعليم و تربيت سرايت پيدا كند و در درون ارتش برود به طوري كه آنها هم علناً سپاه پاسداران بشوند. البته من نمي‏خواهم بگويم كه سپاه پاسداران از جهت مكتبي كامل شده‏اند نه، در مسير تعليم مكتب هستند و ما مي‏خواهيم اين مكتب را پايه‏گذاري كنيم تا فردا ارتش كاملا به همين صورت در آيد.
يزدي- علت اين سؤال و جواب به خاطر اين بود كه جناب مكارم در جلسه صبح تشريف نداشتند وگرنه عين اين سؤال و جواب در جلسه صبح مطرح شد.
نايب رئيس- آقاي رشيديان اگر مطلب تازه‏اي داريد بفرماييد.
رشيديان- مطلب همين بود كه آقاي رباني فرمودند فقط اضافه كنم كه الان دشمن از سپاه پاسداران مي‏ترسد. علت اين است كه الان ساواكي‏ها، كمونيست‏ها دشمنان ملت ايران بيشتر به سپاه پاسداران حمله مي‏كنند، هم از لحاظ طعنه زدن و پرستيژ اجتماعي و هم از لحاظ كشت و كشتار، علتش همين است كه پاسداران پايه عقيدتي و مكتبي دارند و به ياري حق كم كم همه ارتشي‏ها هم چنين خواهند شد. البته ارتشي‏ها زمينه مقدماتي دارند يعني بالقوه ارتش ما متدين است و رژيم گذشته با حدود چهل و پنج هزار نفر مستشار خارجي آنها را از اسلام و مادر عزيزشان جدا كرده بود بنابراين به تدريج كه ارتشي‏ها هم پايه مكتبي پيدا خواهند كرد و به ياري حق با سپاه پاسداران كاملا پيوند خواهند خورد و هيچ دوگانگي وجود نخواهند داشت همان‏طور كه الان هم چنين دوگانگي وجود ندارد و هر دو گروه به فرمان امام خميني عليه دشمنان مي‏جنگند.
نايب رئيس- متشكرم، آقاي كياوش شما هم مطلبي داريد؟
كياوش- انقلاب در حقيقت با سپاه پاسداران يكي است يا به عبارت ديگر ثمره انقلاب، پاسداران انقلاب است. اگر نقش جوانان از جان گذشته را بعد از انقلاب در نظر بگيريم در كشوري كه آشفته بود، ارتش متلاشي شده بود، هيچ كس از ناموس ومال وعرضش تأمين نداشت، اين جوان‏ها با از جان گذشتگي خاصي زندگي خودشان را وقف انقلاب كردند، هيچ كس نمي‏تواند منكر اين باشد سپاه پاسداران همچنان كه ثمره انقلاب بوده است همچنان پايدار بماند.
نايب رئيس- آقاي حجتي بفرماييد.
حجتي كرماني- من با فرمايشات آقاي رباني شيرازي صد درصد موافقم سپاه پاسداران يك نهاد انقلابي است كه دائمي خواهد بود منتها مسأله‏اي كه آقاي مكارم طرح كردند اين بود كه آيا مالا آن دو سازمان مسلح در مملكت خواهند بود يا يك سازمان واحد؟ ما در آينده احتياج به يك تشكيلات مسلح داريم يا دو تشكيلات؟ و اينها در اين اصل روشن نيست و به نظر مي‏رسد ما براي هميشه يك ارتش داريم و يك سپاه پاسداران، و من هم مثل آقاي رباني عقيده‏ام اين است كه اين سپاه پاسداران در آينده ارتش را جذب خواهد
                        مشروح مذاكرات قانون اساسى‏جلسه‏50-32، ص: 1173
كرد چون در واقع يك ارتش خلقي است ولي يك سازمان واحدي است ديگر لازم نيست سازمان مسلح ديگري هم وجود داشته باشد. اشكال اصلي من اين است كه چون سپاه پاسداران ربطش با ارتش و نيروهاي مسلح روشن نيست و در قانون اساسي هم نيامده است بنابراين در اينجا به آن نمي‏شود رأي گرفت. (نايب رئيس- بعداً خواهد آمد.) چيزي كه مبهم است به آن نمي‏شود رأي داد.
اشراقي- عرض كنم آن طوري كه آقاي مكارم فرمودند با اين‏كه احتياج زيادي به پاسداران داريم نمي‏شود در قانون گذاشت كه آنها هميشه باشند. در تركيه آل عثمان يك وقتي يك قشوني درست كرد به نام «ينك چري» بعد مدت‏ها طول كشيد تا از دست آنها خلاص شدند بعد از وقايع زيادي توانستند از دست آنها خلاص بشوند، اين موضوع را هم در نظر بگيرد.
اكرمي- ضمن تأييد فرمايشات برادراني كه در تجليل از سپاه پاسداران مطالبي فرمودند خواستم عرض كنم ارتش فكر نكند ما به تربيت‏پذيري آنها اطمينان نداريم و يا به طور كلي آنها را قبول ندارم اميدوارم قريحاً تربيت‏پذير شوند و در دامن اسلام آن‏چه را كه مي‏خواهيم انجام بشود.
طاهري گرگاني- راجع به سپاه پاسداران در گروه پنج بحث شده اگر اجازه بدهيد من توضيح مي‏دهم. (نايب رئيس- توضيح بفرماييد.) راجع به سپاه پاسداران همان‏طوري كه آقايان اشاره كردند يك وضع به خصوصي دارد، در عين اين‏كه نهايت احترام به ارتش مي‏شود، ارتش يك وظيفه دارد، فرقي كه ارتش با سپاه پاسداران دارد اين است كه در ارتش قيد نمي‏شود التزام به مباني اسلامي و تربيت يافتن در مكتب اسلام. در ارتش هر گروهي وارد مي‏شود تا تعليمات نظامي ببيند و در آينده به درد اين مرز و بوم مي‏خورد و چه بسا خودش وسيله‏اي بشود كه ما آن سپاه پاسداران را توسط آنها تقويت بكنيم. در پاسدارها مقيديم كه مؤمن به انقلاب و متدين باشند و در حقيقت پاسدار انقلاب اين است كه در گروه پنجم پاسدار به عنوان يك نيروي مستقل تنظيم شد وهيچ منافات ندارد فقط مسأله كثرت نيروي نظامي مطرح است. البته در آينده اين هم تعديل خواهد شد و وقتي سپاه پاسداران را نيروي مستقلي بشناسيم بايد تنظيم كنيم كه چقدر سپاه پاسداران لازم دارد چقدر ارتش. لذا اگر آقايان به نيروي پاسداري رأي بدهند استقلالش همين جا حفظ مي‏شود.
منتظري- درتأييد فرمايش آقاي رباني ديگر جمله‏اي عرض مي‏كنم آن‏كه وظيفه اصلي ارتش است حفظ كشور در مقابل اجانب و بيگانگان مي‏باشد. ارتش بايد با فانتوم و تانك و توپ ومسلسل و اين قبيل سلاح‏ها مجهز باشد براي حفظ كشور از هجوم خارجي ولي پاسداران انقلاب حافظ ايدئولوژي اسلام هستند در داخل. چرا انقلاب مي‏گوييم؟ انقلاب ما انقلاب اسلامي است پس اين دو نيرو دو وظيفه جدا دارند كه با هم هيچ تماس و اصطكاكي ندارد.
نايب رئيس- گاهي اوقات بحث‏هايي كه شروع مي‏شود واقعاً قابل صرف نظر كردن است ملاحظه مي‏فرماييد از آن وقت كه آقاي مكارم شروع كردند تا حالا داريم آن مقدار وقتي را صرف مي‏كنيم كه چندان هم به كار نيامده است چون اينجا وقتي مي‏گوييم عزل و نصب فرمانده كل سپاه پاسداران با رهبر است معني آن اين است كه در قانون اساسي فصلي مربوط به سپاه پاسداران‏
                        مشروح مذاكرات قانون اساسى‏جلسه‏50-32، ص: 1174
خواهيم داشت آنجاست كه ما بايد مشخص كنيم اين دائم است، دائم نيست، خوب اگر هم دائم نباشد اين مي‏شود «سالب به انتفاء موضوع» ديگر براي سالب به انتفاء موضوع كه نمي‏نويسند مادام كه موضوع باقي است، آن مي‏شود مبين اين. اين طبيعت يك مجموعه است كه نمي‏تواند همه توضيحات در يك اصل داده شود. مجموعه است كه بايد واضح و آشكار و روشن باشد اگر به اين موضوع مؤمن هستيم ديگر اين وضع را تكرار نكنيد. خوب اينجا گفته مي‏شود «2- نصب و عزل فرمانده كل سپاه پاسداران انقلاب اسلامي.» ما مي‏دانيم اين الان موضوعي است و مدتي هم خواهد ماند اگر قرار است وقتش محدود باشد در فصل خودش بايد بيايد. خوب موافقين با اين بند كه از وظايف و اختيارات فرماندهي كل نيروهاي مسلح يا به تعبير ديگر «نصب وعزل فرمانده كل سپاه پاسداران انقلاب اسلامي.» از وظايف رهبر و شوراي رهبري باشد دست بلند كنند. (اكثراً دست بلند كردند.) تقريباً همه موافق هستند بند 3- را مي‏خوانم:
 «3- تشكيل شوراي‏عالي دفاع ملي، مركب از:
- رئيس‏جمهور
- نخست‏وزير
- وزير دفاع‏
- رئيس كل ستاد مشترك‏
- فرمانده كل سپاه پاسداران انقلاب اسلامي‏
- دو مشاور به تعيين رهبر.»
نايب رئيس- اين شوراي‏عالي دفاع ملي است و شوراي‏عالي دفاع ملي در اين رابطه دو نقش دارد كه در بند 4 و 5 خواهد آمد. يك تذكر هم بدهم چون يكي از دوستان‏مان يادداشتي فرستاده بودند، براي هر بند اگر نظري داريد جداگانه اسم مرقوم بفرماييد.
هاشمي‏نژاد- اين «دو مشاور به تعين رهبر» ضرورتي ندارد روشن بشود كه نظامي باشند، نظامي نباشند چه جوري باشند؟ مثلا دو نفر فقه بفرستد؟
نايب رئيس- صبح كه در جلسه گروه‏ها بحث شد گفتند هرجوركه مصلحت ايجاب بكند.
موسوي تبريزي- يكي از اعضاي شوراي‏عالي دفاع ملي با همه واحدها كارش ارتباط پيدا مي‏كند با واحد سياسي، با واحد مالي حتي واحدهاي اداري وزارت كشور و نظاير اينها منتها براي اين‏كه همه نخواهند در آن دخالت بكنند سه مقام را در آن دخالت داده‏اند رئيس‏جمهور به عنوان كسي كه در رأس قؤه مجريه پس از امام قرار دارد و نخست‏وزير كه در صدر وزرا قرار دارد و وزير دفاع ملي كه مسؤول مستقيم است. (موسوي تبريزي- نخست‏وزير روي چه ملاك؟) در آينده روشن مي‏شود كه رابطه رئيس‏جمهور و نخست‏وزير با قو مجريه متفاوت است.
موسوي تبريزي- با آن بيان كه آقاي دكتر آيت فرمودند در شورا پنج نفر هستند (دكترآيت- هفت نفر) رئيس‏جمهور و نخست‏وزير و وزير دفاع و رئيس كل ستاد مشترك و فرمانده كل سپاه پاسداران انقلاب اسلامي و دو مشاور به تعيين رهبر، ايشان گفتند چون رئيس‏جمهور نماينده مردم هست و مردم او را انتخاب كرده‏اند خواسته‏ايم در شوراي‏عالي دفاع ملي از مردم‏
                        مشروح مذاكرات قانون اساسى‏جلسه‏50-32، ص: 1175
هم يكي باشد سؤال من اين است آيا مگر فقيه نماينده مردم نيست؟ اگر است ملاك ...
نايب رئيس- خوب هر دو باشند، اگر مردم دو نماينده دارند، داشته باشند.
منتظري- اولا تعيين فرماندهان عالي نيروهاي سه‏گانه در بند 4 قرار گرفته است و آن اعلان جنگ و صلح و بسيج عمومي كه الان در بند 5 هست، خوب است بياوريم در اول بندها و اين بند 3 كه طول و تفسير دارد در آخر بندها قرار بگيرد كه در همديگر قاطي نشود، ثانياً يكي از وظايف رهبر تعيين فرماندهان عالي نيروهاي سه‏گانه‏ات به پيشنهاد شوراي‏عالي دفاع و يكي هم اعلان جنگ و صلح و بسيج عمومي ... اين هفت نفر شوراي‏عالي دفاع ملي در اين ميان چكاره‏اند؟ براي اين‏كه اعلان جنگ و صلح و بسيج عمومي را كه رهبر مي‏كند، ستاد عالي مشترك هم داريم، فرمانده عالي نيروهاي سه‏گانه هم داريم، هفت نفر اين وسط به نام شوراي‏عالي دفاع ملي چكار مي‏كنند؟ وظايفشان را مي‏خواهيم بفهميم مثلا اگر يك كشوري به ما حمله كرد اين هفت نفر بنشينند و فكر كنند كه ما بايد از اين مملكت دفاع بكنيم يا نكنيم؟ من اين را نفهميدم.
نايب رئيس- توضيحش اين است كه مسائل مملكتي مسائل يك خانه يا يك مغازه يا يك كارگاه كوچك نيست، مسائل يك مملكت است و هيچ وقت اصلا يك نفر اين‏قدر حضور ذهن نسبت به همه جوانب ندارد كه تصميمي كه مي‏گيرد تصميم به جايي باشد بنابراين رهبر هم كه بخواهد تصميم بگيرد بايد جوانب خيلي نزديكش را، آنهايي كه در رأس هر يك از اين نقطه‏ها قرار دارند، آخرين اطلاع، آخرين نظر، آخرين پيشنهاد را در اختيار او بگذارند تا آن تصميم كه گرفته مي‏شود تصميم پخته‏اي باشد. ما فكر مي‏كنيم كه قاطعيت و فوريت و منوط بودن به آراء ديگران ... ديگر از هول آن طرف افتاده‏ايم، يك وقت مي‏گفتيم كه يك نفر تصميم نگيرد مبادا عيب پيدا كند آن قدر وابستگي به اين اركان و آن سازمان و آن تشكيلات پيدا مي‏كرد كه اصلا وقتش مي‏گذشت حالا كه داريم باز مي‏گرديم دوباره خطرات ناشي از تصميم‏گيري فردي را داريم ناديده مي‏گيريم، اولا شوراي‏عالي دفاع ملي دائماً در كشور تشكيل مي‏شود وهميشه آخرين امكانات و اطلاعات، نظرات استراتژي‏هاي جنگي و دفاع ملي و موجبات در اختيار اينها قرار دارد امكانات، مقدورات، اخبار سري ...
منتظري- پس بلاخره اينها تصميم‏گيرنده نيستند، شوراي نظامي هستند و مشاور نظامي رهبر هستند.
نايب رئيس- ولي پيشنهاد را اينها مي‏كنند، رهبر يا تصويب مي‏كند كه مسأله تمام است يا تصويب نمي‏كند.
منتظري- فرض كنيد الان يك كشوري به ما حمله كرده است شوراي‏عالي دفاع ملي هم هيچ پيشنهادي نكرد، آيا رهبر نبايستي فرمان بسيج عمومي بدهد؟
نايب رئيس- آقا ما اين را در همه مسائل داريم، مكرر هم بحث شده است. گاهي اين‏طور فكر مي‏كنيم كه در اين كشور همه مقصر هستند مگر رهبر و شوراي رهبري كه از قصور منزه است يك وقت هم فكر مي‏كنيم كه اصلا رهبري يك است كه او در رأسش قرار گرفته است ...
منتظري- پس آنها را مشاور رهبر بايد بگوييد اما اگر بگوييم تصميم‏گيرنده اينها هستند ممكن است با آن كشور خارجي بند و بست بكنند و دستور رهبر فايده نداشته باشد.
اگر بند 4 و 5 را ايشان بخوانند ايرادشان برطرف مي‏شود.
                        مشروح مذاكرات قانون اساسى‏جلسه‏50-32، ص: 1176
مكارم شيرازي- ما در باب شوراها گفتيم نماينده همه گروه‏ها باشند حالا اين شوراها چهار نفرش از طرف رهبر انتخاب مي‏شوند و سه نفرش از طرف مردم، درحالي كه رهبر هم از طرف مردم انتخاب شده است حال اگر از ما سؤال كنند چطور اين تعادل رعايت نشده است اگر اينجا يك نفر نماينده بود به جاي دو و سه نفر پيش‏بيني شده بود، شما چهار نفر اين طرف گرفته‏ايد سه نفر آن طرف، اين جوابش چيست؟
فارسي- اولا اين حرف كه چند نفر نماينده مردم چند نفر نماينده رهبر غلط است، ثانياً اينجا سعي شده نمايندگان قؤه مجريه تنها شرطشان داشتن عدالت و تقوا نباشد و يكي از شرايط آنها داشتن تخصص و دانش و بينش سياسي است از اين جهت اين چهار نفر را كه رهبر انتخاب مي‏كند از بين افراد متخصص انتخاب مي‏كند كساني كه درجه تقوايشان بالاتر از وزرا و رئيس‏جمهور هست.
منتظري- رئيس‏جمهور و نخست‏وزير هر دو از قؤه مجريه هستند بهتر نيست به جاي نخست وزير، رئيس مجلس شوراي ملي را بگذاريد؟
فاتحي- در اينجا فرماندهي كل قوا به عهده شوراي‏عالي دفاع ملي است و رئيس كل ستاد را رهبر معين مي‏كند فرمانده كل سپاه پاسداران را هم او معين كرده در حقيقت قدرت را نيم بند كرده‏ايم و رئييس‏جمهور ونخست‏وزير و وزير دفاع معلوم نيست به نصب چه كسي هستند، اگر نصب رهبر باشند ما بحثي نداريم و نظر ما اين است كه خداوند متعال قدرتي را كه به فقيه داده مي‏تواند اين چند نفر را تعيين كند و درمواقع ضروري شورا تشكيل بدهند و تصميم قاطع بگيرند البته به شرط اين‏كه نصب رئيس‏جمهور و نخست‏وزير و وزير دفاع مانند رئيس كل ستاد مشترك و فرمانده كل سپاه پاسداران با رهبر باشد واگر اينجا بخواهيم آن را تجزيه كنيم به نظر صحيح نمي‏آيد.
نايب رئيس- چطور است اصلا نمايندگان مجلس شوراي ملي را هم رهبر انتخاب بكند؟
خامنه‏اي- شوراي‏عالي دفاع يك شوراي تخصصي نظامي است در درجه اول مربوط مي‏شود به رئيس كل ستاد مشترك كه عمليات رزمي با او است و از اين نظر به وزير دفاع نياز است كه با كابينه ارتباط پيدا مي‏كند و دولت و نخست‏وزير هم از باب اين‏كه رأس اينها است براي رئيس‏جمهور جايي نيست و عنوان اين‏كه رأس قؤه مجريه است كافي نيست براي اين‏كه براي رئيس‏جمهور يك مقدار وظايفي خواهند گذاشت كه بيشتر جنبه سمبوليك وحدت ملي و روابط بين المللي خواهد داشت و نقش اجرايي زيادي ندارد. رئيس‏جمهور و نخست‏وزير يك كار را مي‏توانند انجام بدهند غير از وزير دفاع يا رئيس كل ستاد مشترك، بنابراين زائد است. دوم اين‏كه ما اينها را دخالت مي‏دهيم همان‏طور كه وزير دفاع را به لحاظ وضع دولتي و اجرايي دخالت مي‏دهند، از قو مقننه كه نماينده مستقيم مردم هستند ما هيچ كس را دخالت نداده‏ايم رئيس مجلس يا نماينده‏اي از مجلس بايد در اين شورا شركت داشته باشد و همچنين است اگر ما فرمانده كل سپاه پاسداران را كه يك سپاه درون مرزي و واحد دروني است و نقش جنگي خارجي معمولا ندارد دخالت داده‏ايم آن مسؤول امنيت را كه معمولا وزير امنيت خواهد بود در اينجا بايد اين جنبه‏ها در نظر بگيريم. دو مشاور در بندهاي آخر اين معني دو عضو را نمي‏دهند، اينجا حتماً بايد تصريح بشود دو عضو، چون معمولا مشاور حق رأي ندارد.
                        مشروح مذاكرات قانون اساسى‏جلسه‏50-32، ص: 1177
نايب رئيس- وقتي در ابتداي بندها نوشته شده «مركب از» يعني دو مشاور هم در رديف بقيه حق رأي دارند.
خامنه‏اي- مركب هستند ولي حق رأي ندارند چون مشاور معني عضو را نمي‏دهد و به طور كلي در اين مجموعه كلمه تشكيل اينجا معناي منظور شما را نمي‏رساند براي اين‏كه ما مي‏خواهيم به موجب اين‏كه بعد فرموديد به پيشنهاد شوراي‏عالي دفاع، اظهار نظربا ولي است يا نه من احساس كردم كه مي‏خواهيد بگوييد «ولي» با اينها مشورت تخصصي مي‏كند و تصويب مي‏كند و شما خودتان كلمه تصويب را چند لحظه پيش به كار برديد، تشكيل به معناي تأسيس است و بيش از آن هم مسؤوليت ندارد و آنها را مستقل نشان مي‏دهد، اينجا بايد امضاي مصوبات شوراي‏عالي دفاع يا چيزي نظير اين باشد تا بفهماند شوراي‏عالي دفاع وظيفه تخصصي خودش را در شرايط خاص انجام مي‏دهد نظراتش را به مقام بالاتر مي‏دهد تا آنها تصويب كنند.
كياوش- اگر منظور از اين شورا كه در نظر است فقط مشورت است، تصميم نهايي با خود رهبر است. به اين طريق پيشنهاد مي‏كنم همان‏طور كه آقاي منتظري هم فرمودند نخست‏وزير كه عضوي از رئيس‏جمهوري هست برداشته بشود و به جايش نيروهاي سه‏گانه مسلح گذاشته بشود.
جوادي- يك مقدار از اين بيانات را كه آقايان فرمودند، بايد رئيس مجلس هم كه نماينده مردم است باشد نصب و عزل رئيس‏جمهور با رهبر باشد و شوراي‏عالي مركب از پنج نفر كافي است لازم نيست هفت نفر باشد.
حجتي كرماني- معلوم نيست كه ما رئيس‏جمهور داريم يا شوراي جمهوري و تازه رئيس‏جمهور ما چه اختياراتي دارد و ما به چه چيزي مي‏خواهيم رأي بدهيم مثل اين‏كه برادران توجه نمي‏فرمايند، خوب اگر شوراي جمهوري شد، بعداً اينجا مي‏نويسيم شوراي جمهوري، يا هرچه شد همان را مي‏گذاريم قرار شد ارتباط بندها و تغييرات جزيي كه مطالب يكي است ولي كلمه‏اي تغيير پيدا مي‏كند بعداً اصلاح بشود.
قرشي- عرض بنده اين است كه ما اين‏طور احساس مي‏كنيم كه در آينده در اين مملكت رئيس‏جمهور و نخست‏وزير بدتر از شمر بن ذي الجوشن است و از حالا به او اعلان جنگ مي‏دهيم و اگر در آينده حرفي زدند مغزشان را داغون بكنيم. رهبر با رئيس كل ستاد مشترك بنشينند اعلان جنگ بدهند نخست‏وزير هم در منزلش در خواب باشد، بايد يك مسأله‏اي باشد كه بتوانيم در ميان مردم توجيه بكنيم، اين چه اشكالي دارد تصميم در دست رهبر يا شوراي رهبري باشد يك مقدار هم با رئيس‏جمهور يا نخست‏وزير مشورت بكنند؟ شما مي‏گوييد آنها حق ندارند حتي مورد مشورت رهبر هم قرار بگيرند؟ من فكر مي‏كنم اگر اين‏طور نباشد اصلًا پياده نخواهد شد و در عالم فكر و خيال درست است ولي مسأله ثبات مملكت و پياده شدن آن مطرح است.
كرمي- بنده نمي‏دانم متعجبانه يا متأسفانه با همين برادران قبل از ظهر امروز از ساعت هشت تا دوازده و ده دقيقه آقاي آيت و شما و آقاي بني صدر و آقاي فارسي و آقاي رباني شيرازي و كسان ديگر به انتخاب آقايان رفتيم و اين دو اصل را تدوين كرديم و به وسيله بلند كردن دست آن را تصويب كرديم الان كه آمده‏ايم اينجا مثل اين‏كه مردمان تازه‏اي آمده‏اند و آن آقايان اينجا نيستند يا به جاي آن نوشته مورد تأييد همه، نوشته ديگري مطرح شده است. ما آقا، يا فكر و احترام و شخصيت نداريم يا فروخته به شما هستيم خوب اين را بگوييد بدانيم ما با
                        مشروح مذاكرات قانون اساسى‏جلسه‏50-32، ص: 1178
رجال سياست و غير سياست آميخته‏ايم الان اين يك نوع بازيچه است من نمي‏فهمم يا جلسات صبح گروه‏ها حذف شود و آن‏هم به صورت جلسه علني باشد يا در جلسات علني مكرراً بحث‏هاي آن جلسات مطرح نگردد، معنا ندارد تصميمي كه در جلسات مشترك گرفته مي‏شود ناديده گرفته شود.
نايب رئيس- بنده هم نظرم همين است. و معتقدم وقتي ما صبح جلسه‏اي با گروه‏ها داريم اينجا براي بازگو كردن نتيجه آن جلسه مي‏كنيم نه براي تكرار آن مباحث، حداكثر دو نفر يكي به عنوان مخالف و يكي به عنوان موافق مي‏توانند اينجا صحبت بكنند و آقايان غير از اين رويه مي‏خواهند عمل بكنند همان‏طور كه آقاي دستغيب و صدوقي و كرمي و ساير دوستان مي‏فرمايند از وقتمان نتيجه مطلوب گرفته نمي‏شود و از آقاي منتظري هم خواهش مي‏كنم اگر حالشان مساعد است صبح‏ها در جلسات گروه‏ها شركت بفرمايند وگرنه يكي از دوستان بعداً مطلب را براي ايشان روشن كنند. (كرمي- از چهارشنبه گذشته تا الان اصلًا كاري انجام نشده است.) موافقين با تركيب شوراي عالي دفاع ملي از اين هفت نفر به شرحي كه اينجا هست دست بلند كنند. (48 نفر با بلند كردن دست اين بند را تأييد كردند) بند چهار خوانده مي‏شود.
 «4- تعيين فرماندهان عالي نيروهاي سه‏گانه به پيشنهاد شوراي‏عالي دفاع.»
نايب رئيس- معني بند 4 و بند 5 اين است كه اين مسائل از يك طرف به رهبر بستگي دارد و از طرف ديگر به رأي اين شوراي‏عالي، هر كس مي‏خواهد رأي بدهد به اين مفهوم رأي بدهد. (اكثرا دست بلند كردند) اين بند هم تأييد شد. بند 5 را مي‏خوانيم:
 «5- اعلان جنگ و صلح و بسيج عمومي به پيشنهاد عالي دفاع.»
منتظري- من مخالفم، عرض كردم اعلان جنگ و صلح و بسيج عمومي به پيشنهاد شوراي عالي دفاع، حالا اگر يك وقت شوراي عالي دفاع لزوم دفاع را متوجه شد، يا آن را خريدند رهبر بايد آنجا بخوابد و كشور هم از بين برود؟ يا نه اگر اين جور بگوييم:
 «اعلان جنگ و صلح و بسيج عمومي با مشورت شوراي عالي دفاع» نه به پيشنهاد آنها.
بني صدر- علي الدوام تكرار مكررات است مگر تمام كساني كه مردم انتخاب كرده‏اند به خواب خرگوشي رفته‏اند؟ از افراد اين شورا چهار نفر را كه رهبر تعيين مي‏كند فرض مي‏كنيم آن سه نفر ديگر به خواب رفته باشند، خوب اگر همه افراد خريداري بشوند رهبر از كجا مطلع مي‏شود؟ احياناً بايد كف‏بيني بكند. پس اين مسائل واضح است و طي قرون در همه ملل انجام گرفته است و طريق طبيعي است كه رهبر به چه طريق از امور مطلع مي‏شود و فقط مربوط به اسلام هم نيست اما اين‏كه به چه وسيله بايد دفاع بكنند و چه دارند و چه ندارند باز مي‏شود قضيه دوره قاجاريه كه يك فرمان مي‏دهيد كه به تمام كاسه و كوزه‏ها را گردن شما بشكنند، اين‏كه به نفع مقام رهبري است كه معلوم بشود چه كسي به او پيشنهاد داده و مسؤول كيست.
نايب رئيس- ايشان مي‏گويند با مشورت آنها، شما دوست داريد به اين سؤال آقاي منتظري جواب بدهيد؟
بني صدر- چرا آن طرف قضيه را فقط نگاه كنيم، اگر آنها گفتند بايد دفاع كرد، رهبر بگويند نه ...
منتظري- شما مي‏گوييد فرمان دفاع مال رهبر است، مال آنها نيست من مي‏گويم فرمان‏
                        مشروح مذاكرات قانون اساسى‏جلسه‏50-32، ص: 1179
دفاع، بسيج همه مال رهبر است ولي پس از مشورت با شوراي‏عالي.
بني صدر- عرض بنده اين است كه پس از مشورت مسؤوليت را از گردنشان بردارد.
نايب رئيس- متشكرم، توضيح لازم داده شد. بند 5 را مي‏خوانم براي اين‏كه دوستان با دست رأي بدهند:
 «5- اعلان جنگ و صلح و بسيج عمومي به پيشنهاد شوراي‏عالي دفاع.»
موافقين دست بلند كنند. (اكثر دست بلند كردند).
يزدي- مسأله اعلان جنگ و مسأله تعيين فرماندهي طريقش روشن است مسأله نقص اصل 87 دو مسأله بيشتر نيست ...
نايب رئيس- اجازه بفرماييد اصل 87 را يك توضيحي ميدهم، يك مسأله‏اي را هم قبلًا اقاي دكتر آيت گفته‏اند و آن اينكه وقتي مي‏گوييم وظايف و اختيارات فرمانده كل نيروهاي مسلح همين‏ها است و يك وقت است كه مي‏خواهيم آن عبارت را طوري بنويسم كه راه براي وظايف ديگر باز باشد، اگر بخواهيم باز باشد يعني راهي را و يك اصلي را با يك قسمتي باز گذاشته‏ايم. اينجا دو سطر وجود دارد يكي نظر آقاي دكتر آيت است كه بيان فرمودند اگر مخالف اين نظر وجود دارد يك نفر به عنوان مخالف بيايد صحبت كند. (دكتر آيت- اجازه بفرماييد توضيح بدهم چون توضيح نداده‏ام.) آقاي دكتر آيت بفرماييد.
دكترآيت- در اين مورد فرماندهي كل نيروهاي مسلح اول نظر عده خيلي هم بودند اين بود كه به طور اطلاق بيايد يعني (ديگر به ترتيبي) دنبالش نباشد به اين صورت آمد و آن اصل بعد حدود اين را مشخص مي‏كند، اما فرماندهي كل قوا منحصر به اين چيزها نيست مي‏گوييم چه چيزهاست، مثلًا بسيج جزيي از اينجا مي‏گوييم بسيج عمومي، يك وقتي بسيج يك لشكر مطرح است و بسيج يك ارتش مطرح است اتفاقاً بسياري از حوادثي كه اتفاق مي‏افتد حال همين بسيج جزيي است يعني فلان سرلشكر، فلان قسمت را به حركت در مي‏آورد ما اگر اين را به طور مطلق بگذاريم و بگوييم كه از وظايفش اين است يعني بقيه فرمانده كل قوا كه در اينجا ما مقيد نكرده‏ايم خواه ناخواه به عهده رهبر است و تمام امور بايد به امضاء او برسد كه فردا نيايند بگويند كه اين قسمت را كه قيد كرده‏اند مال رهبر است بايد امضاء او باشد، يا بايد دنبالش يك بندي اضافه كنيم كه كليه امور مربوط به فرماندهي كل، و فرماندهي نيروهاي مسلح حتماً بايد به امضاء امام برسد يا بايد در آن بنويسيم از وظايف.
نايب رئيس- آقاي موسوي اردبيلي بفرماييد.
بني صدر- اگر وظيفه‏اي هست همين جا بشماريد، بفهميم.
موسوي اردبيلي- با اضافه كردن يك كلمه دور چند ساعت بحث را قلم نگيريم بعد بگوييم اين يك جمله‏اش، بقيه‏اش هم باشد بعد مي‏آيد، اگر واقعاً ابهامي دارد و چيزهاي ديگر را هم آقايان لازم مي‏دانند و مي‏ارزد كه يك ساعت و دو ساعت و سه ساعت بنشينيم و رويش بحث بكنيم و يك چيز روشني را اگر رأي دادند اضافه بكنيم اگر ندادند نكنيم، نه اين‏كه با اضافه كردن كلمه‏اي اصل را از كار بياندازيم، بگوييم بقيه‏اش را هم بعد مي‏گوييم، اين‏كه درست نيست.
                        مشروح مذاكرات قانون اساسى‏جلسه‏50-32، ص: 1180
آقاي دكتر آيت يك مثال زدند به نام بسيج جزيي، باز هم اگر موارد ديگري دارند يكي دوتا الان ممكن است ايشان و ما مستحضر نباشيم، اينها را حساب بكنيد و به آقايان بگوييد
سبحاني- آقا در اصل 90 داريم اعلان عفو عمومي.
نايب رئيس- اگر اين‏طور باشدكه اعلان جنگ و صلح و بسيج عمومي و جزيي يا اصلا بگذاريم بسيج نيروها «اعلان جنگ و صلح و بسيج نيروها شوراي‏عالي دفاع» اين مسأله را حل مي‏كند كلمه عمومي را بر مي‏داريم و مي‏كنيم نيروها.
موسوي اردبيلي- اول به اين تغيير يعني بسيج نيروها رأي بگيريد.
نايب رئيس- بسيار خوب، موافقين با اين «اعلان جنگ و صلح و بسيج نيروها شوراي‏عالي دفاع» دستشان را بلند كنند (عده كمي دست بلند كردند) تصويب نشد. عرض مي‏شود كه ما يك راه داريم و آن اين است، اين اصل را آقايان مدني پيشنهاد كردند كه ما داخل اصل 87 بكنيم به اين ترتيب كه بنويسيم «3- فرماندهي كل نيروهاي مسلح به اين ترتيب زير» و آن وظايف و اختيارات هم برداشته مي‏شود و به ترتيب اين چند بند مي‏آيد زير آن، موافقين با اين تغيير هم دست بلند كنند (اكثر دست بلند كردند.) تصويب شد، بسيار خوب اصلا آن جمله وظايف و اختيارات فرماندهي از بين مي‏رود و آن ترتيبي كه در اصول بعد مي‏آيد از بين مي‏رود و مي‏شود به ترتيب زير خوب حالا اصل 87 تا اينجا قسمتي از وظايف و اختيارات رهبري را مشخص كرد در سه وظيفه خلاصه مي‏شود: تعيين فقهاي شوراي نگهبان، نصب عالي‏ترين مقام قضايي كشور، فرماندهي كل نيروهاي مسلح به ترتيب زير، حالا اگر كمبود دارد لطف بفرماييد و بنويسيد و كتباً بدهيد تا ببينيم چه هست، پس از قرائت پيشنهادها يك موافق و يك مخالف صحبت مي‏كنند.
خزعلي- اعلان جنگ و صلح، جنگ با اعلان محقق مي‏شود ولي صلح فرق مي‏كند ما بايد عقد صلح را از وظايف رهبر بدانيم نه صرف اعلان صلح.
نايب رئيس- تصويب از وظايف مجلس شوراي ملي است و در آينده همه اينها خواهد آمد، آن‏چه مهم است اعلانش است.
دكترآيت- كلا پيشنهادهايي كه شده است، يكي راجع به تعيين كانديداهاي رياست‏جمهوري است و تأييد صلاحيت آنها قبل از اين‏كه از طرف مردم انتخاب بشوند. ديگر سازمان امر به معروف و نهي از منكر و امور تبليغي تحت نظر رهبر، بازرسي نسبت به امور كشور، ديگر حسن جريان امور كشور، مراجعه به آراء عمومي، عفو عمومي، كلا پيشنهادهايي كه رسيده است به جز چند تا جداگانه كه راجع به اصل تصويب شده كه ديگر گذشته است، بقيه را داريم بررسي مي‏كنيم. (هاشمي‏نژاد- پيشنهاد من چيز ديگري است.) چيزي نيست قرائت مي‏كنم: «حق معرفي كانديداهاي رياست‏جمهوري و امضاء رياست‏جمهوري پس از انتخاب مردم» همين است و چيز ديگري نيست.
نايب رئيس- حالا تا اينجا آن‏چه به دست ما رسيده يكي يكي مطرح مي‏كنم. سه چيز فعلًا اينجا آمده با توجه به يادداشتي كه يك مقدار روشن نوشته‏اند: 1- اظهار نظر درباره صلاحيت نامزدهاي رياست‏جمهوري. 2- عزل رئيس‏جمهور در مواردي كه شوراي‏عالي قضائي به تخلف وي از وظايف قانوني يا مجلس شوراي ملي به سلب صلاحيت سياسي وي رأي دهد. 3- تشكيل سازمان امر به معروف و نهي از منكر. 4- دستور برگزاري رفراندوم در هر مورد. 5- عفو
                        مشروح مذاكرات قانون اساسى‏جلسه‏50-32، ص: 1181
عمومي. 6- حق نظارت و بازرسي در امور جاري كشور.
رباني شيرازي- عزل و نصب به شرحي كه در قوِه مجريه مي‏آيد.
يزدي- كانديدا كردن غير از اظهار نظر در صلاحيت است‏
نايب رئيس- در مورد تعيين رئيس‏جمهوري چند پيشنهاد است، يكي به تعبير معرفي نامزدهاي مورد تأييد او براي رياست جمهوري با حفظ اين حق براي ديگران، علاوه بر اين اظهار نظر درباره صلاحيت نامزدهايي كه ديگران معرفي مي‏كنند و يكي هم اصولًا نصب رئيس‏جمهور به ترتيبي كه در فصول بعد مي‏آيد. (يزدي- اظهار نظر حق طبيعي هر كسي است.) عرض مي‏شود درباره آن‏چه كه مربوط به روي كار آمدن رئيس‏جمهور هست اين چند بيان آمده است:
يكي معرفي نامزدهاي مورد تأييد وي براي رياست‏جمهوري با حفظ اين حق براي ديگران. دوم تأييد صلاحيت نامزدهاي رياست‏جمهوري. سوم نصب رئيس‏جمهوري به شرحي كه در فصل مربوط مي‏آيد. چهارم همان 2 است با شرح اضافي، تعيين يا تأييد نامزدهاي رياست‏جمهوري به منظور اسلامي بودن حكومت و ضمانت اجرايي آن از نظر فقه اسلامي، خوب بنابراين يك موافق و يك مخالف مي‏توانند صحبت كنند و اولي را دوباره قرائت مي‏كنم: «معرفي نامزدهاي مورد تأييد وي براي رياست جمهوري با حفظ اين حق براي ديگران.» فعلا اين را به بحث مي‏گذاريم آقاي يزدي به عنوان موافق صحبت بفرمايند.
يزدي- مسأله اين است كه چون عنوان حكومت جمهوري اسلامي است، يعني هم اسلامي بودن و هم مردمي كه اين اسلامي بودن را قبول دارند هر دو مطرح است در اينجا درست است كه براي شرعي بودن مسأله بايد آن رئيس‏جمهور با رأيي مربوط به اين رهبر بشود اگر بخواهيم بگوييم كه يك شخص را همين‏طور خودش معين بكند اين امكان اين‏كه اشتباه پيش بيايد هست گذشته از اين‏كه مفهوم جمهوريت از بين رفته، مفهوم جمهوريت يعني مردم نظر بدهند ولي اگر بگوييم رهبر مثل همه مقامات ديگر حق داشته باشد كه معرفي بكند كسي را به عنوان كانديدا بعد مردمي كه مكتبي فكر مي‏كنند وبه اسلام معتقد هستند (يكي از نمايندگان- امكان دارد معرفي رهبر يكي از طرق تشخيص صلاحيت باشد.) به او رأي مي‏دهند، همين‏طور كه اشاره شد در اين اصل، ديگران هم كانديدا معرفي مي‏كنند بعد مردم رأي مي‏دهند كسي كه اكثريت آورده است رهبر مي‏تواند امضاء و تنفيذ بكند ومن نظرم اين است كه تنفيذ تعبير بشود.
نايب رئيس- آقاي خزعلي بفرماييد.
خزعلي- در قسمت پيشنهاد دادن اين را من ضرور نمي‏دانم شرايطي براي رئيس‏جمهور بايد اعتبار كرد و بعد از انتخاب مردم براي رعايت حق مردم و هم براي رعايت جمهوري اسلامي كسي كه انتخاب مي‏شود به خاطر اسلامي بودنش و پياده شدن قيد اسلامي به تصويب رهبر برسد. البته ممكن است اين استفاده را كرد كه رهبر نظر خودش نسبت به شخص مورد انتخاب را ابراز بكند و نگويند اعمال نظر كرد، بگويد من زيد را انتخاب مي‏كنم يا بين اين دو سه نفر كه همه خوب و شايسته هستند من فلان كس را انتخاب مي‏كنم، آن كسي كه مورد تكيه است تصويب آخرين است، اما كانديدا معين كردن مؤثر نيست.
نايب رئيس- چه مطلبي را مي‏خواهيد بگوييد اگر مردم انتخاب كردند يعني شرايط را ما گفتيم در فصل مربوط به رياست‏جمهوري، كه رياست‏جمهور چه صفاتي بايد داشته باشد و
                        مشروح مذاكرات قانون اساسى‏جلسه‏50-32، ص: 1182
بعد مردم انتخاب كردند. مثلا يك فردي يازده ميليون رأي آورد كه اين از نظر مردم واجد اين شرايط است آيا معني رأي مردم اين است كه ما با توجه به اين شرايطي كه در قانون اساسي آمده اين را واجد شرايط و مورد قبول مي‏دانيم، شما مي‏فرماييد كه بعد رهبر مي‏توانيد بگويد خير شما اشتباه كرده‏ايد و ايشان واجد شرايط نيست؟
خزعلي- براي اين‏كه اين پيش‏آمد نكند كه از اول آنها انتخاب بكنند و رهبر رد بكند، عرض كردم رهبر نظر خودش را نه اين‏كه اعمال بكند بلكه ابراز بكند در ميان كانديداها. بنابراين شرايط قيد بشود، تصويب نهايي رهبر هم قيد بشود و اين قسمت كانديداها جزو قيد نيايد و ابراز نظر آزاد باشد.
نايب رئيس- آقاي منتظري بفرماييد.
منتظري- بسم الله الرحمن الرحيم. من با تأييد فرمايشاتي كه آقاي صافي داشتند يك قسمت از فرمايشات آقاي رشيديان و آن اين‏كه خلاصه غرب‏زدگي منحصر نيست به اين‏كه انسان لباسش يا كلاهش و يا دكور منزلش مثل غرب باشد، يكي از غرب‏زدگي‏هاي ما اين است كه اعتماد به نفسمان را از دست داده‏ايم، براي اين‏كه نگاه كرديم به قاروقور آن اروپا و آمريكا و مثل اين‏كه آنها انسان هستند و همه چيز را مي‏فهمند و ما هيچ چيز نمي‏فهميم و همه‏اش بايد يك كاري بكنيم كه آنها خوششان بيايد و آنها نگويند كه چرا اينها اين‏طوري هستند. ما مسلمان هستيم و اعتماد به نفس داريم و آن‏چه وظيفه اسلامي و ديني خودمان است تشخيص مي‏دهيم و عمل مي‏كنيم و با كمال اعتماد به نفس و آنها مي‏خواهد خوششان بيايد، مي‏خواهد خوششان نيايد. و اين هم كه مي‏گويند در داخل كشور جوان‏ها شما را مرتجع مي‏دانند همه اينها دروغ است، وقتي من به دانشگاه مي‏روم مي‏بينم تمام جوان‏ها دارند شعار مي‏دهند براي ولايت فقيه منتها اين شعارها متأسفانه در راديو و تلويزيون گذاشته نمي‏شود و آن وقت چهار نفر جغله با يك نفر مي‏روند و چيزي مي‏گويند بعد مي‏آيند مي‏گويند كه جوان‏ها مي‏گويند اينها مرتجع هستند، خير اين‏طور نيست اكثريت قاطع ملت حتي جوان‏هاي تحصيل كرده و روشنفكر هم طرفدار ولايت فقيه و حكومت اسلامي هستند و خون دادند براي حكومت اسلامي و حكومت اگر بخواهد حكومت اسلامي باشد بايد متكي باشد به رهبري كه ازطرف خدا معين شده ولو به واسطه، اگر يك رئيس‏جمهور تمام ملت هم به او رأي بدهند ولي فقيه و مجتهد روي رياست جمهوري او صحه نگذارند اين براي بنده هيچ ضمانت اجرايي ندارد و از آن حكومت‏هاي جابرانه‏اي مي‏شود كه بر طبق آن عمل نخواهند كرد و آن تضادي كه هميشه بين حكومت ظلميه و حكومت شرعي بوده برقرار خواهد بود و ما بحمدالله نشسته‏ايم اينجا شايد اين تضاد را برطرف بكنيم، حالا براي اين‏كه هم جمهوري باشد و هم اسلامي ما آن روزي كه مردم رأي مي‏دادند نگفتند جمهوري فقط، نگفتند جمهوري دموكراتيك، گفتند جمهوري اسلامي يعني در چارچوب اسلام، پس قوانين، قوانين اسلام است و مجري هم بايستي آن كسي كه در رأس مجري است و فرمان مي‏دهد كسي باشد كه عالم به ايدئولوژي اسلامي برحسب آن‏چه كه خدا معين كرده است، در كلام حضرت سيدالشهدا هست كه «مجارالموربيده العلماء بالله الا مناء علي حلاله وحرامه» حالا ممكن است فقيهي بيايد در پنج نفر و شش نفر هفت نفر دقت بكند و بگويد كه مردم، از اين چند نفر هر كدام را شما رأي بدهيد من روي او صحه مي‏گذارم. اين چند نفر را معرفي مي‏كند مثل كاري كه حزب‏ها مي‏كنند، حزب‏ها مي‏آمدند دو نفر را معرفي مي‏كردند ولي رهبر ده نفر را معرفي‏
                        مشروح مذاكرات قانون اساسى‏جلسه‏50-32، ص: 1183
مي‏كند و ده نفر شناخته شده را كانديدا مي‏كند و مي‏گويد يا ايها الناس شما به هر كدام از اين ده نفر رأي بدهيد مورد تأييد من است، ملت هم با كمال آزادي رأي مي‏دهند، آن كسي كه رأي اكثريت آورد مورد تأييد فقيه هم هست، حكومتش هم حكومت شرعي و لازم الاجراء، اگر اين كار را نكنيد حكومت، حكومت اسلامي نيست، جمهوري است اما جمهوري اسلامي نيست و 2/ 98 مردم ايران به جمهوري اسلامي رأي دادند و پنجاه هزار جوان ما هم براي جمهوري اسلامي شهيد شدند. بيايد آن‏چه وظيفه اسلامي‏مان هست عمل بكنيم، اروپا چه مي‏گويد و حاكميت ملي چه مي‏گويند و دوتا بچه نفهم چه مي‏گويند اينها در واقع جزو ملت ايران نيستند، همين جوان‏هاي دانشگاه اكثريت قاطع‏شان طرفدار حكومت اسلامي هستند و شعارهايشان را هم مي‏بينيم و طرفدار ولايت فقيه هم هستند. خلاصه اعتماد به نفس داشته باشيد و وحشت هم نداشته باشيد و اميدوارم كه وحشت هم نداريد. والسلام عليكم و رحمته الله وبركاته.
نايب رئيس- آقاي موسوي جزايري بفرماييد.
موسوي جزايري- مردم مي‏خواهند از نظارت بر حسن جريان امور دفاع بكنند.
نايب رئيس- آقاي مكارم بفرماييد.
مكارم شيرازي- بنده دو جمله كوتاه عرض مي‏كنم، كسي منكر اصل ولايت فقيه نبوده و آن‏چه كه آقاي منتظري مي‏فرمايند مردم شعار مي‏دهند اين مسلم است، كسي هم منكر جمهوري اسلامي نيست كه شعار مي‏دهند اينها در واقع مسلم است ولي بحث در اين است كه چه رقم آن را پياده بكنيم كه غبطه مردم و امت در آن رعايت بشود. بايد ببينيم چه رقم ولايت فقيه را به دست چه كسي، به وسيله چه كسي، چگونه و به چه صورت پياده بكنيم. اين آقاياني كه اين پيشنهاد را دادند به اين‏كه فقيه بايد كانديداهايي معرفي كند و بعد از آن دست ديگران هم باز باشد شما مي‏گوييد فقيهي است كه مردم او را پذيرا هستند اگر پذيرا هستند خوب كانديداها را رأي مي‏دهند و جلوي كانديداهاي ديگر را هم نگرفتيم كه بگويند ديكتاتوري مي‏كنيم، ولي اين‏كه شما بفرماييد فرضاً تمام مردم به كسي رأي بدهند فقيه قبول نداشته باشد اصلا ما همچون فرض نداريم، فرض كرديم فقيه را مردم پذيرا شدند فقيه هم كانديدا را معرفي كرد و اين كانديداي فقيه را مردم رأي مي‏دهند، ديگر معني ندارد فقيه يك طرف بايستد و مردم طرف ديگر. (رباني شيرازي- معني ولايت فقيه همين است كه كانديدا را معين كند؟) ما نتيجه ولايت فقيه را داريم از اين طريق پياده مي‏كنيم كه بدون امضاء فقيه كاري نشود اما به اين صورت كه قابل قبول‏تر است بايد پياده بكنيم، يعني كانديداهاي او مطرح، ديگران هم آزاد. اما اين فقيه را فرضمان اين است كه مردم پذيرايش هستند خوب به هر دو رأي مي‏دهند هم ولايت فقيه هست و هم جنبه‏هاي ديگر.
منتظري- من حق ديگران را سلب نكردم، فقط كانديداها را معرفي كند و هر كس ديگري هم مي‏خواهد براي خودش كانديدا معرفي بكند.
رباني شيرازي- آقاي منتظري اين حق، حق همگاني است و تنها حق ولايت فقيه نيست، كانديدا كردن ولايت فقيه چه كسي گفته، همه مردم حق دارند كانديدا معرفي كنند.
نايب رئيس- اجازه بفرماييد با اين دو سه دقيقه‏اي كه وقت داريم معلوم بشود مطلبي كه آقاي منتظري فرمودند و از آن دفاع كردند ببينيم آيا نظرشان همين است.
 «معرفي نامزدهاي مورد تأييد وي براي رياست‏جمهوري به منظور اسلامي بودن حكومت‏
                        مشروح مذاكرات قانون اساسى‏جلسه‏50-32، ص: 1184
و ضمانت اجرايي آن از نظر فقه اسلامي بي‏آن‏كه معنايش ممنوع بودن ديگران از معرفي نامزدها باشد.» آيا نظر شما همين است؟
منتظري- تعيين يا تأييد كانديدادهاي رياست‏جمهوري بدون اين‏كه ....
هاشمي‏نژاد- اين عبارت به درد قانون نمي‏خورد.
نايب رئيس- فردا اين را بحث مي‏كنيم و عبارتش را هم درست مي‏كنيم.
حجتي كرماني- من با تماس با بزرگاني از همين مجلس، كه بچه جغله هم نيستند، جاهل هم نيستنذ، غرب‏زده هم نيستند، و اين طرز اجراي ولايت فقيه را با آن شكل قبول ندارند و آنها عده‏اي از علماء و مراجع هستند كه قبول ندارند، آن عرايض را كردم بنابراين اگر كسي شكل اجراي ولايت فقيه را گفت قبول ندارم، اين دليل بر اروپازدگي و جاهل بودن و اينها نيست بلكه اصل ولايت فقيه مورد قبول است منتها بحث اين است كه جناب آقاي منتظري شما بايد ثابت بكنيد كه تنها راه منحصر به فرد اجراي ولايت فقيه نيست.
يزدي- اين راه را بقيه هم ثابت كردند، بقيه هم اينجا تشريف دارند شما مي‏فرماييد علماء هستند و آقايان هستند و چنين هست و چنان هست خوب، بقيه هم هستند و انحصار هم اين را ثابت كرده است ...
نايب رئيس- آقاي يزدي قرار نبود بي‏نوبت صحبت بشود. آقاي حجتي نظرتان را بيان كرديد درست هم هست و نوبت هم دادم كه نظرتان را بيان كنيد.
منتظري- ما مخلص آقاي حجتي هم هستيم (خنده نمايندگان).
2- پايان جلسه‏
نايب رئيس- ساعت شش است جلسه امروز را خاتمه مي‏دهيم، ادامه بحثمان فردا صبح ساعت هشت در جلسه گروه‏ها خواهد بود.
 (جلسه ساعت هجده پايان يافت)
نايب رئيس مجلس نهايي بررسي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 1185
                        جلسه چهل و چهارم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده روز بيست و دوم مهر ماه 1358 هجري شمسي برابر با بيست و دوم ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت جلسه و بيانات آقاي دكتر بهشتي به مناسبت شهادت سرگرد يارجاني در مهاباد
2- ادامه بحث و تصويب اصل 87 (اصل يكصد و دهم)
3- پايان جلسه‏
دبيرخانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 1187
1- اعلام رسميت جلسه و بيانات آقاي دكتر بهشتي به مناسبت شهادت سرگرد يارجاني در مهاباد
نايب رئيس- بسم الله الرحمن الرحيم. در دوران انقلاب روزي نيست كه به ياد شهيد و يا به ياد شهيداني نباشيم، شهادت برادر رشيدمان سرگرد يارجاني رئيس شهرباني مهاباد رقمي‏جديد بر ارقام شهادت‏هاي پربار انقلاب اسلامي است. از خداوند متعال براي او و شهيدان ديگر بهترين پاداش و مقام را طلب مي‏كنيم و اين شهادت را به ملت ايران و خانواده عزيز او تبريك مي‏گوييم و باز براي گراميداشت آن مرحوم سوره‏اي از قرآن را تلاوت مي‏كنيم. (در اين هنگام حضار به تلاوت سوره مباركه حمد پرداختند.)
2- ادامه بحث و تصويب اصل 87 (اصل يكصد و دهم)
نايب رئيس- ما با همكاري دوستان توانستيم امروز اصل 87 را تكميل كنيم البته با اصلاحاتي كه دوستان پيشنهاد كرديد اما در بند «ج» از قسمت سوم، اينجا يك جمله «مركب از هفت نفر اعضاي زير» هم اضافه مي‏كنيم كه معلوم بشود آن مشاور هم عضو هست بنابراين اين‏طور اصلاح مي‏شود «تشكيل شوراي‏عالي دفاع ملي، مركب از هفت نفر اعضاي زير»، اصلًا به قول آقايان اعضاي زير نمي‏خواهد «مركب از هفت نفر كه بعد شرحش در قسمت بعد مي‏آيد». (منتظري- مركب از اعضاء باشد كه در مواقع رأي ...) نه ديگر وقتي گفتيم مركب از اعضاء شامل همه مي‏شود. براي تفصيلش باشد بعد به آن هم مي‏رسيم يا به قول ما درباره حق و باطلش بحثي نيست. پس اين‏طور شد «تشكيل شوراي‏عالي دفاع ملي، مركب از هفت نفر از اعضاي زير» در قسمت چهارم «امضاي حكم رياست جمهوري» به نظر رسيد اگر آنجا بنويسيم «امضاي حكم رياست‏جمهوري پس از انتخاب مردم» صلاحيت داوطلبان رياست‏جمهوري بايد قبل از انتخاب مردم به تديير شوراي نگهبان برسد چون مخصوصاً در دوره اول شوراي نگهبان تشكيل نشده است پس بهتر اين است كه براي هميشه بنويسيم به تأييد رهبري يا شوراي نگهبان و هيچ اشكالي هم ندارد كه براي هميشه هم باشد «رهبري يا شوراي نگهبان» (مكارم شيرازي- ولي معنايش خيلي فرق مي‏كند.) نه آقا، فرقي نمي‏كند، يعني يا او كافي است.
موسوي تبريزي- بنده عقيده‏ام اين است كه فقيه و غير فقيه داريم پس بايد اين را روشن بكنيم چون حقوق‏دانان و غير آنان هم داريم.
نايب رئيس- ما ناچاريم در دوره اول اصلًا اين را بگذاريم چون ناچاريم اين كار را بكنيم بنابراين مي‏گذاريم براي هميشه و بعد رويش بحث مي‏كنيم، بالاخره يا براي قسمت دوره اول بايد بگذاريم و يا رويش بعداً تصميم بگيريم چون ما فعلًا شوراي نگهبان نداريم.
مكارم شيرازي- در دوره اول شوراي نگهبان نداريم، مگر نمي‏شود قبلًا گفت به تأييد شوراي نگهبان؟
                        مشروح مذاكرات قانون اساسى‏جلسه‏50-32، ص: 1188
نايب رئيس- چون قبل از تشكيل مجلس نمي‏شود گفت شوراي نگهبان تصويب بكند يا فلان كار را بكند چون بايد به اين ترتيب انتخاب رئيس‏جمهور حتماً بعد از مجلس باشد و اين بحث‏ها كه پيش آمده رويش بحث مي‏كنيم كه ببينيم به كجا منتهي مي‏شود و در سطر آخر بند «6» يك غلط چاپي وجود دارد كه «محكوميت» نيست «محكومين» است. و به اين صورت است «عفو يا تخفيف در مجازات محكومين در حدود موازين اسلامي».
مكارم شيرازي- آقا در آنجا اين كلمه اشتباه نيست؟ چون نوشته شده فرماندهان عالي، به عقيده بنده فرمانده عالي نمي‏خواهد، فرمانده كافي است.
نايب رئيس- كجا است آقا؟ اين‏كه شما مي‏فرماييد مقصود هر فرمانده است كه فرمانده عاليش باشد.
مكارم شيرازي- ما در ارتش چنين چيزي هم نداريم كه مثلًا بگويند، فرمانده عالي نيروي زميني، مي‏گويند «فرمانده نيروي زميني يا دريايي» بايد اين‏طور نوشته شود.
نايب رئيس- آقا، مثلًا يا باشد فرمانده كل نيروي زميني يا اين‏كه بنويسيم فرمانده عالي، فرماندهان كل نيروهاي سه‏گانه. (منتظري- بنويسيم فرماندهان كل ...) فعلًا آن مسأله مهم نيست قرار شد در اصلاحات بعدي اين كار را بكنيم چون مطلب معلوم است كه چيست. ما ديروز روي بندهاي 1 و 2 و 3 نظرخواهي كرديم و امروز روي بندهاي 4 و 5 و 6 صحبت مي‏كنيم و بعد هم روي كل اصل با ورقه رأي‏گيري خواهيم كرد.
صدوقي- از روز سه‏شنبه تا به حال روي اين اصل داريم صحبت مي‏كنيم و هرچه بايد رويش بحث بشود شده است و ديگر بيش از اين نبايد طول بكشد.
نايب رئيس- بسيار خوب من هم مي‏خواهم همين كار را بكنم و فعلًا با دست نظرخواهي مي‏كنيم و بعد با ورقه رأي‏گيري خواهيم كرد.
صدوقي- همه مخالف و موافق رويش صحبت كردند و انگشت رويش مي‏گذارند و قلم به قلم بحث مي‏كنند.
نايب رئيس- اميدوارم اين وضع پيش نيايد. بند چهار را قرائت مي‏كنم:
 «بند 4- امضاي حكم رياست‏جمهوري پس از انتخاب مردم، صلاحيت داوطلبان رياست‏جمهوري بايد قبل از انتخابات به تأييد رهبري يا شوراي نگهبان برسد.»
يزدي- خيال مي‏كنم اين اشتباه باشد و بند «6» است و اگر بندهاي قبل را بشماريم رفع اشتباه ميشود.
نايب رئيس- خير آقا درست است و اين بند «4» است و آنهايي كه شما مي‏فرماييد جزو بند «د» و «ه» جزو اختيارات نيروهاي مسلح و جزو فرماندهي كل است يعني بند سه خودش شامل پنج قسمت است. (دكتر آيت- اگر 4 و 5 باشد بهتر ايت.) نه آنها جزو اختيارات فرماندهي كل و نيروهاي مسلح است.
دكتر آيت- شوراي‏عالي دفاع باشد و متن را ملاحظه بفرماييد تشكيل شوراي‏عالي دفاع ملي.
نايب رئيس- الف، ب، ج بعد هم تشكيل ... آقاي رباني شيرازي شما نظرتان چيست؟ (رباني شيرازي- بنده موافق مشروط هستم و در آن باره صحبت مي‏كنم.) بسيار خوب، موافق‏
                        مشروح مذاكرات قانون اساسى‏جلسه‏50-32، ص: 1189
مشروط، آقاي رباني املشي.
رباني املشي- اينجا از نظر شرايط كه نوشته شده رياست‏جمهوري صلاحيت داوطلبي از نظر شرايط و آن چيزي كه مورد بحث بود، اين صلاحيت از چه نظر است؟ يك چيز مجهولي نباشد؟ (نايب رئيس- بله درست است.) آنجا را هم تأييد شوراي نگهبان تصويب كرده است، در دوره اول كه شوراي نگهبان نداريم البته ممكن است در بعضي از دوره‏ها هم شوراي نگهبان باشد ولي در موردي كه شوراي نگهبان نباشد تأييد با مقام رهبري است.
نايب رئيس- مي‏توانيم بنويسيم «امضاي حكم رياست‏جمهوري پس از انتخابات مردم صلاحيت داوطلبان ....» به جاي «صلاحيت داوطلبان» بهتر است بگذاريم «واجد شرايط بودن داوطلبان».
رباني املشي- صلاحيت داوطلبان رياست‏جمهوري هم از نظر شرايط.
نايب رئيس- خوب، مي‏نويسم «واجد شرايط بودن داوطلبان رياست‏جمهوري» كه از آن بهتر است. (تهراني- همان صلاحيت بهتر است.) (مكارم شيرازي- آقا فقط نوشتن از حيث شرايط كافي نيست بنويسيد از حيث شرايطي كه در اصول اين قانون آمده است يا بنويسيد شرايط مذكور در اين قانون.) (رباني شيرازي- بنويسيد از نظر شرايط قانوني.) (منتظري- بنويسيد واجديت شرايط، چون شرايط تنها مفهومي‏ندارد يا بنويسيد احراز شرايط.) عبارت را اين‏طور تكميل مي‏كنيم «صلاحيت داوطلبان رياست‏جمهوري از جهت دارا بودن شرايطي كه در اين قانون مي‏آيد بايد قبل از انتخابات به تأييد شوراي نگهبان برسد». (ضيائي- اين جايش اينجا نيست؟) اگر بدون اين مي‏بود آقايان درباره امضاء رأي نمي‏دادند. حالا راجع به ذيلش صحبت مي‏كنيم ما داشتيم «به تأييد شوراي نگهبان» مي‏توانيم بنويسيم «و در غياب شوراي نگهبان به تأييد شوراي رهبري» كافي است. (دكتر آيت- در اولين دوره كه ...) (رباني شيرازي- مگر آن جمله چه عيبي داشت؟ بنويسيد «به تأييد رهبري يا شوراي نگهبان») مي‏خواهيم يك كاري بكنيم كه همان چيزي را كه صبح تصميم گرفته‏ايم حفظ بشود، كه ارتباط مستقيمش با رهبري حفظ شود صبح روي اين اساس گفتيم اين‏طور باشد فقط در موقع ضرورت كه مي‏شود در غياب شوراي نگهبان به تأييد شوراي رهبري اين حافظ روح تصميم صبح است. خانم گرجي بفرماييد.
خانم گرجي- اين بند را بگذاريد در همان جاي خودش كه مربوط به شوراي نگهبان است چرا اينجا آورده‏ايد؟ امضاي رئيس‏جمهور باشد ولي اين قسمت مربوط به شوراي نگهبان است. اگر شوراي نگهبان بود آن وقت امضاي شوراي رهبري صلاحيت دارد.
نايب رئيس- اگر يادتان باشد اين مطلب را صبح توضيح داديم.
طاهري اصفهاني- در همان دوره اول هم فقهاي شوراي نگهبان را مي‏توانيم داشته باشيم بنابراين در دوره اول بايد به تأييد شوراي نگهبان باشد تا با مسأله رهبري ارتباطي پيدا نكند
نايب رئيس- بسيار خوب، آقاي فاتحي.
فاتحي- براي من اين مطلب روشن نيست كه امضاي حكم رياست‏جمهوري آيا صرفاً تشريفاتي است يا اين‏كه اگر امضاء نكرد تكليف چه مي‏شود. (نايب رئيس- نه آقا اين تنفيذ است.) چون مردم رئيس‏جمهور را انتخاب كرده‏اند بين انتخاب مردم و امضاي او چگونه‏
                        مشروح مذاكرات قانون اساسى‏جلسه‏50-32، ص: 1190
رابطه‏اي است و آيا تراكم ايجاد نمي‏كند؟ و اگر چيزي را امضاء نكرد چه مي‏شود؟ (نايب رئيس- جلوتر گفته شد، صلاحيت آنها را شوراي نگهبان تأييد كرده است آقاي فاتحي.) اشكال ديگر اين‏كه آيا غير از آنهايي كه شوراي نگهبان تأييد كرده است كساني ديگر هم مي‏توانند كانديدا بشوند يا نمي‏توانند؟ اگر نتوانند كه تا اندازه‏اي انحصار است و صحيح نيست و اگر بتوانند كه اين در برابر مردم و شورا، كان اثر محسوسي نخواهد داشت چون كه آن وقت ديگران هم مي‏توانند در مقابل اشخاصي را كانديدا بكنند. علي ايحال اينجا دو بحث پيش مي‏آيد كه براي من هنوز روشن نشده است.
نايب رئيس- بسيار خوب آقاي جوادي بفرماييد.
جوادي- در برابر وظايف و اختيارات مهم كه به رهبر يا شوراي رهبري داده شد لازم است مسؤوليتي و مرجع صالحي به منظور رسيدگي به كارهاي رهبر معين شود كه در صورت انحراف سهوي رهبر از وظايف و تجاوز از اختيارات، آن مرجع صالح رسيدگي نمايد.
طاهري اصفهاني- عرض بنده يكي راجع به تعداد هفت نفر بود كه نوشته شد و يكي ديگر اين‏كه اگر بنا باشد به تأييد رهبر نباشد و فقط به تأييد شوراي نگهبان باشد اين بر امضاي حكم رياست‏جمهوري مقدم باشد. (نايب رئيس- اين مطلب نوشته شده عبارت را درست بخوانيد.) مي‏دانم، عبارت را خوانده‏ام مي‏خواهم بگويم كه اثبات صلاحيت خودش قبل از انتخابات است بنده متوجه هستم كه قبل از آن‏چه آمده است.
نايب رئيس- خوب چه لزومي دارد، زيرا آن‏چه كه مربوط به رهبري است و مهم است امضاء است نه صلاحيت شوراي نگهبان.
طاهري اصفهاني- نكته ديگر راجع به رئيس‏جمهور است كه از نظر تخلف و از نظر وظايف قانوني خودش به ديوان‏عالي كشور بدهد اين‏طور نباشد كه نماينده مستقيم ملت باشد و همين جور تسليم كردن رئيس‏جمهور به ديوان‏عالي كشور صحيح نيست.
نايب رئيس- هنوز كه به آن نرسيده‏ايم. آقاي رشيديان بفرماييد. (رشيديان- به جاي امضاي حكم رياست‏جمهوري، تنفيذ و تصويب او بگذاريم بهتر است.) آقاي كياوش. (كياوش- اگر بناي صحبت شد بنده به عنوان موافق صحبت خواهم كرد.) آقاي هاشمي‏نژاد بفرماييد.
هاشمي‏نژاد- مطلبي را كه بنده مي‏خواهم عرض كنم يكي همان نكته‏اي است كه خواهرم در بخش 2 اصل راجع به شوراي نگهبان فرمودند و جايش اينجا نيست چرا راجع به آن اينجا بحث كنيم؟
نايب رئيس- گفته شد كه اگر ما بخواهيم درباره رياست‏جمهوري مذاكره كنيم بعداً اين را به آنجا منتقل مي‏كنيم و اينجا مي‏تواند آزاد باشد.
هاشمي‏نژاد- مسأله دوم اين‏كه همين قسمت انتخاب رياست‏جمهوري بعد از اين‏كه مردم رئيس‏جمهور را انتخاب كردند و صلاحيتي را كه شوراي نگهبان تشخيص مي‏دهد در اين رابطه شما ناچار هستيد تعداد زيادي از كانديداها را كه به وسيله احزاب معرفي مي‏شوند تأييد بنماييد و اين درست همان چيزي است كه ما از آن اجتناب مي‏كرديم كه متهم نشويم به اين‏كه اعمال نفوذ كرده‏ايم جلو فعاليت افراد را در اين جهت گرفته‏ايم براي اين‏كه واقعيت هست كه اگر ما بخواهيم تشخيص صلاحيت را بگذاريم به عهده شوراي نگهبان ... (نايب رئيس- صلاحيت خير، واجد شرايط بودن.) بلي، واجد شرايط بودن، ما الان در مملكت در حدود
                        مشروح مذاكرات قانون اساسى‏جلسه‏50-32، ص: 1191
دويست حزب داريم كه تعدادي از اينها دارند آزادانه فعاليت مي‏كنند و اينها ممكن است يك نفر كانديدا معرفي كنند و فردا مواجه به اين مسأله شويم، در حالي كه طبق پيشنهادي كه شده بود آن را مي‏پذيرفتيم كه حق تعيين كانديدا را مثل همه چيزها رهبر تعيين مي‏كرد ما آن وقت نه جلو كانديدا را مي‏گرفتيم و هم آن‏چه را كه مي‏خواستيم مي‏توانستيم بنويسيم.
نايب رئيس- آقاي سبحاني بفرماييد.
سبحاني- اشكال در اين است كه ما در دوره اول گفتيم شوراي نگهبان نداريم بعد از سه چهار سال ممكن است اين اشكال باشد يعني دوره‏اش تمام مي‏شود و به محظور برمي‏خوريم و از لحاظ صلاحيت شوراي نگهبان دچار محظور مي‏شويم. (نايب رئيس- خير آقا تمام مي‏شود، نصفشان.) نه، اگر از نو حساب بكند باز از نو انتخابات را شروع بكنيم در هر حال ما مي‏خواستيم از يك محظوري فرار كنيم كه مداخله رهبري و صلاحيت اينها را در صورت بودن شوراي نگهبان معرفي بشوند يعني اين شخص مسلمان است سنش پنجاه سال است سوء سابقه ندارد به ديوان‏عالي كشور بگذاريم نسبت به آن مسأله دقت بكنيد.
نايب رئيس- اين پيشنهادي است. آقاي حجتي كرماني بفرماييد.
حجتي كرماني- ما درباره كل اين اصل يك طراحي داده بوديم كه در آن باره نفهميديم چطور شد كه اگر بنا شد آن هم مطرح بشود و اجازه داديد بنده صحبت مي‏كنم.
موسوي تبريزي- براي دوره اول كه رهبري را با اين عبارت مي‏گوييد به تأييد رهبري ياشوراي نگهبان اين البته به صورت «مانعه الجمع» است و يكي از اين دوتا بايد باشد چون كه در دوره اول كه شوراي نگهبان نداريم بعدها ممكن است تبادل نظر پيدا شود و موجب اشكال شود پس بنويسيد كه «به تأييد شوراي نگهبان برسد و در صورت نبودن شوراي نگهبان ...»
نايب رئيس- همين را ما نوشتيم. آقاي مكارم بفرماييد.
مكارم شيرازي- بنده تذكري دادم كه به آن توجهي نشده است اول راجع به وظايف و اختيارات و بعد مي‏رسيم به امضاء كردن آيا امضاء كردن از اختيارات رئيس‏جمهور است؟ زيرا با آن بحثي كه امروز صبح شد فرض بر اين است كه اگر صلاحيت كانديدا تأييد شد و مردم هم انتخاب كردند كه رهبر هم حتماً امضاء مي‏كند آن وقت اينجا نوشته‏ايم آن از اختياراتش است ما از كجا بفهميم كه اين اختيارات رئيس‏جمهور است؟
نايب رئيس- اين بحث اصولًا مربوط به اين است كه در بعضي از بندها كلمه اختيارات قيد شده باشد چون همه‏اش از وظايف است بنابراين در پايان حذف اختيارات هيچ‏گونه اشكالي ندارد. آقاي رحماني شما چه نظري داريد موافقيد يا مخالف؟ (رحماني- بنده موافقم ولي اصلاحاتي هم لازم دارد.) بنده مي‏نويسم موافق مشروط. آقاي منتظري فرمايشي داريد بفرماييد.
منتظري- من يك جمله مي‏گويم و آن اين است كه امضاي حكم رياست‏جمهوري پس از انتخاب مردم و نوشتن صلاحيت، اين جمله‏اي است بي‏تناسب. براي اين‏كه تناسبش محفوظ باشد اين جمله را بنويسيد «امضاي حكم رياست‏جمهوري منتخب مردم پس از احراز صلاحيت داوطلبان به تأييد شوراي نگهبان.»
نايب رئيس- بله اين قسمت بايد قبل از انتخاب باشد كه اين جمله به اين صورت در آمده است.
                        مشروح مذاكرات قانون اساسى‏جلسه‏50-32، ص: 1192
منتظري- بنويسيد «امضاي حكم رياست‏جمهوري منتخب مردم پس از احراز صلاحيت».
نايب رئيس- ما مي‏گوييم كه انتخاب، پس از اين احراز باشد.
منتظري- پس بنويسيد بعد از امتخاب مردم و احراز صلاحيت.
نايب رئيس- اين جمله بعداً از اينجا به بخش رياست‏جمهوري منتقل مي‏شود. آقاي دكتر نوربخش.
دكتر نوربخش- راجع به وظايف و اختيارات رهبري معلوم نيست كه ما وكالت داشته باشيم كه داريم درباره‏اش صحبت مي‏كنيم و اگر ما اينجا چيزي را تصويب كنيم و حال آن‏كه نظر رهبر نباشد. در اينجا شوراي نگهبان چه ضوابطي دارد؟ و طبق چه ضوابطي مي‏خواهد اين را رد بكند كه اين شوراي نگهبان چه صلاحيتي دارد؟
نايب رئيس- ما اين را نوشتيم كه از لحاظ شرايطي كه در قانون مي‏آيد، و حق دارا بودن شرايطي كه در اين قانون مي‏آيد. (سبحاني- مثلًا سي سال سن دارد.) (دكتر نوربخش- به طوري كه گفته شد فكر مي‏كنم بايد ديوان‏عالي كشور تأييد بكند.) آقاي قرشي بفرماييد.
قرشي- صلاحيت داوطلبان رياست‏جمهوري در درجه اول رهبر بايد آن را امضاء بكند اين چه اشكالي دارد كه شوراي نگهبان را قبلًا رهبر تعيين بكند و در مرتبه اول صلاحيت را آنها تعيين بكنند؟
نايب رئيس- شش نفر از شوراي نگهبان را بايد مجلس انتخاب بكند و اين نمي‏شود مگر اين‏كه دوستان پيشنهاد ديگري داشته باشند چون ما اينجا گفتيم «در غياب شوراي نگهبان با ديوان‏عالي كشور». (قرشي- بنويسيد در دوره اول با فقهاي دوره اول.) ما گفتيم در دوره اول با فقهاي شوراي نگهبان. (منتظري- آقاي بهشتي اگر بنويسيد به تأييد شوراي نگهبان باشد بهتر نيست؟) خير آقا، آقاي رباني شيرازي فرمايشي داريد؟ (رباني شيرازي- عرض كردم اگر مخالفي باشد بنده صحبت خواهم كرد.) بله اگر مخالفي باشد، چون شما فرموديد بنده خيال دارم مفصلًا صحبت كنم. (صدوقي- خيال داريد از سر بنويسيد و صحبت كنيد.) آقاي دكتر روحاني بفرماييد.
دكتر روحاني- بسم الله الرحمن الرحيم. من قبل از اين‏كه مطالبم را به عرض نمايندگان محترم برسانم به اين نكته اشاره مي‏كنم كه علت اصلي طولاني شدن بحث و تبادل نظر درباره اين اصل اهميت محتواي آن است و واقعاً جا داشت كه با دقت كامل در مورد آن بررسي به عمل آيد. گاهي بعضي افراد اظهار مي‏دارند كه ممكن است طرح و اجراء ولايت فقيه در شرايط كنوني جامعه ما به علت عدم آگاهي مردم مشكلاتي را ايجاد كند. در اين باره با استفاده از سخن استاد شهيد مطهري كه واقعاً جايش در اين مجلس خالي است ولي يادش همواره براي اسلام و مسلمانان گرامي و باقي است «ما بايد مردمي را كه به قانون اسلام عمل نمي‏كنند اصلاح كنيم، چرا قانون را خراب كنيم» مي‏گوييم ما در اين مجلس وظيفه داريم كه در قانون اساسي حقيقت مكتب را بيان كنيم نه اين‏كه مكتب را فداي شرايط محيط بنماييم. استقامت محمد (ص) در انجام مكتب خود، صبر شكوهمند بيست و پنج ساله علي (ع)، قيام با عظمت حسين (ع) و رهبري الهي آنان همه براي نگهداري مكتب بوده است.
دو روز قبل يكي از نمايندگان محترم مثالي زدند كه در شوره‏زار يك مهندس نمي‏تواند نقشه ساختماني غظيمي را پياده كند. پاسخ مختصر اين‏كه آيا بايد نقشه صحيح و اصيل را خراب‏
                        مشروح مذاكرات قانون اساسى‏جلسه‏50-32، ص: 1193
كنيم يا زمين را براي پذيرش آماده؟ از طرف ديگر به عقيده من اين تشبيه و اظهار نظر براي جامعه كنوني ما صادق نيست زيرا ملت به پا خاسته ايران كه مي‏رود هويت واقعي اسلامي خود را پيدا كند، در تداوم انقلاب نشان داده است كه شايستگي آن را دارد كه پذيراي اسلام راستين باشد. تحليل باشكوه جنازه شهيد سرگرد بارجاني رئيس شهرباني مهاباد در امروز، تشييع كم نظير جنازه پاسداران شهيد سردشت در چند روز قبل همه نمايانگر اين واقعيت است كه ملت مسلمان ما انقلاب اسلامي شكوهمند قرن حاضر را همان‏گونه كه بدان رأي داده است با دل و جان‏پذيراست. در اينجا به خاطرم آمد كه در بيمارستان امام رضاي مشهد هنگامي كه به بالين جوان 18 ساله‏اي‏كه مورد اصابت گلوله قرار گرفته بود رفتم شروع كرد به گريه كردن، وقتي علت گريه او را سؤال كردم گفت چرا شهيد نشده است؟ يقيناً ملتي كه اين چنين در راه اسلام برانگيخته شده است، مي‏تواند داراي ارتقاء روحي لازم براي پذيرش مكتب گردد، پس سروان گرام ما بايد راه انقلاب اسلامي خود را كه خداوند متعال در تداوم رسالت محمد (ص) و نهضت انقلاب حسين (ع) به عنوان گرامي‏ترين وديعه بعد از چهارده قرن به ما عطا فرموده تا به آخر ادامه دهيم.
من كه دراينجا به عنوان مخالف با شكل پيشنهاد شده براي بند 4 اصل 87 صحبت مي‏كنم توجه فقهاي محترم و علماي اعلام مجلس را به حساسيت زمان نزول آيه «يَأَيهَ‏ا الرَّسُولُ بَلِّغْ مَا أُنزِلَ إِلَيْكَ مِن رَّبِّكَ وَ إِن لَّمْ تَفْعَلْ فَمَا بَلَّغْتَ رِسَالَتَه» جلب نموده و عرض مي‏كنم كه اگر شما در اين لحظه حساس به وظيفه اسلامي و تاريخي خود با تكيه بر ايمان، آگهي، تخصص، جهان‏بيني و دورانديشي اسلامي‏تان به نحو كامل عمل نكنيد يقيناً در اين دنيا نمي‏توانيد جوابگو باشيد. بنابراين ما بايد قانون اساسي جمهوري اسلامي را طوري بنويسيم كه براساس مكتب باشد و مورد رضاي خدا و رسول او، نه آن‏كه احتياط كنيم و طوري بنويسيم كه براساس مكتب باشد و مورد رضاي خدا و رسول او، نه آن‏كه احتياط كنيم و طوري تدوين نماييم كه مطلوب طبع هر ناآشنا به اسلام باشد. بلي بگذاريم قانون اساسي ما اسلامي باشد هرچند كه عده‏اي ناخرسند گردند، و اما اشكال بند 4 اصل 87، در اين بند پيشنهاد شده است كه صلاحيت نامزدهاي رياست‏جمهوري از طرف شوراي نگهبان بررسي گردد. اين موضوع دو اشكال عمده دارد. اشكال اول اين‏كه اگر گروه‏ها و دستجات متعدد موجود كه داراي جمعيت كم مي‏باشند و يقيناً بر تعداد اين گروه‏ها در آينده قارچ‏وار نيز اضافه خواهد شد هر يك يا هر چند حزب نامزدي براي رياست‏جمهوري معرفي نمايند و صلاحيت اكفر اين نامزدها از طرف شوراي نگهبان مورد تأييد قرار نگيرد وسيله‏اي خواهد شد براي ادامه تبليغات ناروا در جهت اظهار نبودن آزادي لازم و تكيه بر انحصاري بودن مقام رياست‏جمهوري براي عده‏اي خاص، هرچند كه بدانند در صورت شركت نامزدهاي آنان موفقيتي به دست نخواهند آورد. اشكال دوم اين‏كه اگر احياناً يكي از نامزدهاي معرفي شده كه صلاحيت او از طرف شوراي نگهبان تأييد نشده است داراي طرفداراني باشد خواهند گفت كه اگر مي‏گذاشتند داوطلب ما در انتخابات شركت كند ما اكثريت آراء را به دست مي‏آوريم لذا به نظر من با توجه به نقش سازنده و پويايي كه حوزه‏هاي علميه و روحانيت مترقي مي‏توانند براي ملت داشته باشند صلاح است كه به طريقي از طرف رهبر يا شوراي رهبري يك يا دو نامزد براي رياست‏جمهوري معرفي گردد و اين آزادي به ساير گروه‏ها نيز داده شود كه داوطلبان خود را معرفي نمايند يقيناً در صورتي كه ما در عمل ابعاد مختلف زندگي مردم را مورد توجه قرار داده باشيم آنها با توجه به اعتقاد و شناخت و علاقه‏
                        مشروح مذاكرات قانون اساسى‏جلسه‏50-32، ص: 1194
و ايمانشان به نامزد معرفي شده از طرف مقام رهبري رأي خواهند داد و ديگر اتهام نبودن آزادي و انحصارطلبي در بين نخواهد بود. ممكن است عده‏اي از نمايندگان محترم چنين اظهار نظر نمايند كه اگر نامزدي براي رياست‏جمهوري از طرف گروه‏ها آزاد باشد اين خطر وجود دارد كه احتمالًا فردي شايستگي و صلاحيت لازم را ندارد به طريقي اكثريت آراء را به دست آورد اولًا اگر چنين بشود دليل بر اين است كه ما نتوانسته‏ايم اسلام اصيل و واقعي را به مردم بشناسانيم و نقصي در كار ماست، ثانياً با استفاده از بند 5 همين اصل رهبر بالقوه مي‏تواند رئيس‏جمهوري را كه به وظايف خود عمل ننمايد عزل كند. و اما درباره امضاي حكم رياست‏جمهوري با عنايت به معناي «جمهوري» معتقدم پس از انتخاب مردم، حكم هر نامزدي كه اكثريت آراء را به دست آورد امضاء بشود حالا چه مسأله تنفيذ و تصويب و مشروعيت مورد نظر باشد چه صرفاً رسميت يافتن قانوني. مسلم در فصل مربوط به قوه مجريه براي نامزدي رياست‏جمهوري با توجه به مكتب و نظام جمهوري اسلامي بايد شرايط لازم و كافي منظور گردد.
نايب رئيس- آقاي كياوش آخرين نفري هستيد كه در مورد اين بند صحبت مي‏فرماييد و بعد با دست نظرخواهي مي‏كنم. آقاي كياوش بفرماييد.
كياوش- لام عليكم بماصبرتم، بسم الله الرحمن الرحيم. من نمي‏خواستم صحبت كنم به آقاي دكتر بهشتي نوشتم اگر بناست مخالفي صحبت بكند چند كلمه‏اي هم من بگويم. گاهي است كه دورنگري سبب مي‏شود كه انسان از ديدن واقعيت‏ها و زير پاي خودش غافل مي‏شود و چاه‏هايي مي‏كنند زير پاي آدم كه قبل از اين‏كه به هدف برسد در اين چاه‏ها مي‏افتد. در اختيارات ولايت فقيه بعضي از دوستان استناد به اين مسأله مي‏كنند كه در دوره مجاهد اعظم امام خميني هر قدر كه لازم است اختيار به امام و رهبر مي‏دهيم اما بعد از امام چه؟ همين احتياطات «بعد از امام چه؟» همان چاهي است كه دشمن امروز در زير پاي يك يك ما و ملت ما مي‏كند، دوستان ديگر جواب مي‏دهند و به آياتي متوسل مي‏شوند «ما ننسخ من آيه او ننسها الخ»، «كل يوم هو في شأن» دنيا رو به تكامل است و بر خير بنيان نهاده شده است و بعد از امام مثل او با بهترين خواهد آمد به اين معني كه دنيا از حجتش هيچ وقت خالي نيست اما من با توجه به اوضاع آشفته زمان و نفاق‏افكني‏ها و اشاره و تذكر به اين معني كه دشمن با تمام قوا به ميدان آمده و با سمپاشي‏هاي خود به فكر تضعيف انقلاب افتاده است، مي‏گويم كه قبل از اين‏كه از آخر بترسسيم از اول بترسيم، از زمان خود امام، ببينيم دشمن با چه چهره‏اي به ميدان آمده است، اگر به اين اصل توجه نكنيم كه در حال حاضر عده‏اي با نقاب‏هايي متنوع خود را براي احراز مقامات آينده از جمله رياست‏جمهوري آماده كرده‏اند، و بايد حتماً اين رهبر يا شوراي رهبري به عنواني، مستقيم يا غير مستقيم حتماً بايد دخالت كرده باشد در انتخاب رياست‏جمهوري به چاه افتاده‏ايم. اگر اين بند 4 از اين اصل از تصويب نگذرد كافي است كه يك نفر با داشتن شصت هزار تومان، پنجاه هزار تومان عكس‏هاي قد و نيم قد از خودش چاپ بكند و در بين مردم پخش كند و خود را كانديداي رياست‏جمهوري كند اگر رياست‏جمهوري داراي همان خصوصياتي باشد كه در اصل‏هاي تهيه شده از طرف دو نفر فقيه باشد و يا معرفي شده از طرف استان باشد از نظر صلاحيت، در آن صورت چندان ضرورتي ندارد كه رهبر يا شوراي رهبري حتي در كانديدا كردن او دخالتي كرده باشد فقط كافي است كه‏
                        مشروح مذاكرات قانون اساسى‏جلسه‏50-32، ص: 1195
از نظر شرعي حق تصرفي بدهد، در حدود قوانين اسلامي كه بتواند بر جان مال مردم حاكميت داشته و دخالت بكند اما اگر جز اين باشد وامصيبتا مي‏شود. تبليغات روز به روز دامنه‏دارتر مي‏شود، بيت المال مسلمانان همچنان كه مي‏بينيد ... (نايب رئيس- آقاي كياوش از وقت شما يك دقيقه بيشتر نمانده است.) چشم، به اين جهت پيشنهاد مي‏كنم كه اين اصل با همين طريق كه موجود است، يعني يا بايد خود رهبر دخالت بكند و كانديدا براي رياست‏جمهوري معرفي كند و يا از طريق شوراي نگهبان بتواند مدخليتي در انتخاب رياست‏جمهوري داشته باشد تا پنهان‏كاران آنچنان ه هميشه در خفا كار مي‏كنند، نتوانند بر جان و مال مردم بي‏جهت مسلط بشوند والسلام.
نايب رئيس- يك موافق و يك مخالف هم صحبت كردند، دوستاني كه با اين اصلاحي كه مي‏خوانم، به اين بند نظر موافق دارند، دستشان را بلند كنند:
 «امضاي حكم رياست‏جمهوري پس از انتخاب مردم، صلاحيت داوطلبان رياست‏جمهوري از جهت دارا بودن شرايطي كه در اين قانون مي‏آيد بايد قبل از انتخابات به تأييد شوراي نگهبان و در دوره اول به تأييد فقهاي شوراي نگهبان برسد.» موافقين دست بلند كنند. (موسوي تبريزي- رهبر بگذاريد.) فرقي ندارد آقاي موسوي، فقهاي شوراي نگهبان را هم رهبر تعيين مي‏كند سر اين جزييات سخت نگيريم چون اين اصل همين‏طور مي‏ماند. (رباني املشي- شما اين را معلق به يك امر مجهول مي‏فرماييد، بلكه فقها تعيين نشدند.) تعيين مي‏شوند. (رباني شيرازي- در دوره اول به تأييد رهبر باشد.) (عده‏اي از نمايندگان- در دوره اول به تأييد رهبر باشد.) البته اگر فقط در دوره اول به تأييد رهبر باشد اشكالي ندارد چون فقط يك دوره است. (قرشي- بنويسيد امضاء حكم رياست‏جمهوري پس از انتخاب مردم، اين يك مطلب صريحي است اين را به رأي بگذاريد.) آن هم اشكالي ندارد براي اين‏كه نظر آقايان را مراعات كرده باشم آن را هم به رأي مي‏گذارم آقاي قائمي هم همين پيشنهاد را كرده بودند يك پيشنهاد اين است كه اصلًا آن ذيل را مطرح نكنيم و آن‏چه اينجا مطرح مي‏شود «امضاي حكم رياست‏جمهوري پس از انتخاب مردم» باشد موافقين دست بلند كنند. (كرمي- ذيل اصلًا نباشد؟) كساني كه بدون ذيل موافقند دست بلند كنند 34 نفر دست بلند كردند كه يادداشت مي‏كنيم «امضاي حكم رياست‏جمهوري پس از انتخاب مردم (با آن ذيل) صلاحيت داوطلبان رياست‏جمهوري از جهت دارا بودن شرايطي كه در اين قانون مي‏آيد بايد قبل از انتخابات به تأييد شوراي نگهبان و در دوره اول به تأييد رهبر برسد.» موافقين با اين متن دست بلند كنند (اكثريت دست بلند كردند) اميد است در رأي‏گيري نهايي هم رأي بياورد.
مدني- اين ذيل را ولو در جاي ديگري هم بنويسيم بايد اينجا ذكر شود زيرا اين مثل قرينه‏اي است براي صدر، تنها اگر صدر باشد، امضاي آن رهبر يك نوع تشريفات است اما وقتي نوشتيم صلاحيت را آن شوراي نگهبان يا رهبر تعيين خواهد كرد آن وقت معلوم مي‏شود كه امضاء تشريفاتي نيست، بعد از تأييد رهبر است.
نايب رئيس- رأي هم با اين متناسب بود بند پنج را مي‏خوانم:
 «بند 5- عزل رئيس‏جمهور با در نظر گرفتن مصالح كشور پس از حكم ديوان‏عالي كشور به تخلف وي از وظايف قانوني يا رأي مجلس شوراي ملي به عدم كفايت سياسي او.»
روي اين بحثي نيست؟ مي‏خواهيم رأي بگيريم آقاي فوزي بفرماييد.
                        مشروح مذاكرات قانون اساسى‏جلسه‏50-32، ص: 1196
فوزي- در مذاكرات هم اين اشكال مطرح شد كه گزارش‏دهنده چه كسي مي‏تواند باشد؟ هر كسي كه تخلف وي از وظايف را به ديوان‏عالي كشور، و عدم كفايت سياسي وي را به مجلس شوراي ملي گزارش كند آيا موظف به رسيدگي هستند يا بايد يك مقام مسؤولي اين كار را بكند؟
نايب رئيس- توضيح اين است كه عرض كردم در هر قانوني نمي‏شود تمام جزييات را ذكر كرد آن‏چه در اين بند مهم است، اين است كه وقتي يكي از اين دو مقام نظر به عدم صلاحيت دادند، زمينه حكم عزل است، اما چگونه؟ آن را بايد قانون معين بكند لزومي‏ندارد ما تمام جزئيات را در قانون اساسي ذكر كنيم. آقاي قرشي بفرماييد.
قرشي- اين لفظ «تخلف وي از وظايف قانوني» در اينجا روشن نيست بهتر است بگوييم پس از حكم ديوان‏عالي كشور به خيانت وي نسبت به كشور، كه يك مقدار روشن‏تر باشد.
نايب رئيس- بسيار خوب آقاي طاهري گرگاني بفرماييد.
طاهري گرگاني- بنده قبلًا هم گفته بودم الان هم تذكر مي‏دهم، براي رفع اشكالات اين پرونده‏سازي‏ها كه ممكن است از جهات مختلف براي رئيس‏جمهور بشود و براي اين‏كه مردم هم در جريان قرار بگيرند، از شوراي نگهبان، از مجلس شوراي ملي، نماينده‏اي بر اين جريان نظارت داشته باشد با نماينده رئيس‏جمهور.
نايب رئيس- آقاي جوادي.
جوادي- مسأله عزل و نصب بايد قبل از تشكيل فرماندهي باشد، بعد هم اين‏كه كلمه كشور را ملت كنيم كه كشور تكرار نشود.
نايب رئيس- يعني به جاي مصالح كشور، مصالح ملت بنويسيم. اگر آقايان موافقت كنند جالب است. (كرمي- فرقي نمي‏كند.) بلي فرقي نمي‏كند. آقاي موسوي تبريزي بفرماييد.
موسوي تبريزي- اين جمله‏اي كه گذاشته‏ايد «عزل رئيس‏جمهور با در نظرگرفتن مصالح كشور» اين چيزي است كه زمينه تهمت را فراهم مي‏كند بهتر است بگوييم با تشخيص صلاح يعني حق را از نظر تشخيص به او بدهيم كه اگر صلاح تشخيص داد بعد از رأي ديوان‏عالي كشور و مجلس شوراي ملي در آن زمينه عزلش بكند.
نايب رئيس- آقاي مكارم.
مكارم شيرازي- بنده اگر بگويم مخالفم باز به درازا مي‏كشد اگر اجازه بفرماييد ...
نايب رئيس- آقاي بشارت بفرماييد.
بشارت- عزل رئيس‏جمهور منحصر در دو مورد است يكي اين‏كه ديوان‏عالي كشور تخلف از وظايف قانوني او را احراز كند يكي هم مجلس شوراي ملي به عدم كفايت سياسي او رأي بدهد حالا ممكن است رئيس‏جمهور مثل يك فرد عادي در دادگستري به محاكمه كشيده شود، اگر فسقي را مرتكب شد ممكن است عزلش كنند يا نه؟ اين تخلف از قانون است و نه عدم كفايت سياسي.
نايب رئيس- يك نوع عدم صلاحيت سياسي است يعني از نظر قانون صلاحيت ندارد. (يكي از نمايندگان- عدالت شرط است؟) (منتظري- ظاهر نيست.) اگر گفته‏ايد، شرط است. آقاي نبوي بفرماييد.
                        مشروح مذاكرات قانون اساسى‏جلسه‏50-32، ص: 1197
نبوي- در مورد تشخيص مصالح كشور، تشخيص را هم بايد رهبر بدهد؟
نايب رئيس- در اين مورد بلي، آقاي رحماني موافقيد يا مخالف؟ (رحماني- مخالف مشروط) آقاي عضدي. (عضدي- مخالف مشروطم.) آقاي حجتي كرماني بفرماييد.
حجتي كرماني- در اين جمله «با درنظر گرفتن مصالح كشور» مطلب روشن نيست يعني ممكن است ديوان‏عالي كشور رأي بدهند يا مجلس شوراي ملي رأي بدهد ولي رهبر بگويد در آن مصالح كشور ايجاب نمي‏كند كه رئيس‏جمهور عزل شود، اشكال ديگر همان است كه آقاي بشارت فرمودند كه من تكرار نمي‏كنم. در كل مسأله هم اگر وقت بدهيد حرف مي‏زنم.
نايب رييس- آقاي موسوي اردبيلي بفرماييد.
موسوي اردبيلي- در اصلي كه اين‏طور تنظيم شده، اگر كسي با همه اين مسائل موافق است ولي مثلًاٌ فقط با عضو عمومي‏مخالف است، دلش هم مي‏خواهد كه رأي موافق بدهد و اين مسأله چطور حل مي‏شود؟ البته منظورم رأي با دست نيست، رأي با ورقه است من باب مثال من با تمام اين اصل موافقم ولي با آن قسمت مخالفم، حالا تكليف من چيست؟ چكار بايد بكنم؟
نايب رئيس- عرض مي‏كنم خدمتتان، آقاي علي تهراني بفرماييد.
تهراني- اگر كسي مخالف صحبت كند، بنده موافقم.
نايب رئيس- آقاي رحماني به عنوان مخالف صحبت مي‏كنند شما هم به عنوان موافق صحبت كنيد اگر مخالفت ايشان راجع به مسأله عزل باشد.
رحماني- بسم الله الرحمن الرحيم. بايد ابتدا سؤال بشود كه اين امضاء و عزل جنبه تشريفاتي دارد، يعني عزل رئيس‏جمهور محقق است و ليكن چيزي كه هست اين عزل را ولي امر انجام مي‏دهد هر وقت كه با در نظر گرفتن مصالح كشور تمام شده است، و ليكن مي‏خواهد يك ماه ديگر اين را عزل بكند. همچنين در امضاء هم همين اشكال را داشتم، ببينيم جنبه تشريفاتي دارد يا خير؟ متوقف است امضاء و عزل، يعني متوقف است تصدي رياست‏جمهوري و همچنين عزل از رياست‏جمهوري بر امضاء و عزل ولي امر. اگر چنان‏چه بفرماييد جنبه تشريفاتي دارد، انگاه اين اشكال مي‏شود كه «با در نظر گرفتن مصالح كشور» به نظر مي‏رسد كه زيادي باشد و اگر چنان‏چه بفرماييد جنبه اجرايي ندارد «امضاء حكم رياست‏جمهوري پس از انتخاب» اين معنايش به اين طريق مي‏شود كه ابتدا صلاحيت او به واسطه شوراي نگهبان ... (طاهري گرگاني- ربطي ندارد.) اينها به هم مربوط است آقايان اشكالشان وارد است و ليكن اينها به هم ربط دارد معنايش اين‏طور مي‏شود كه ...
نايب رئيس- آقاي طاهري ايشان صحبت مي‏كنند و شما هم صحبتتان را كرديد.
رحماني- اين مقدار از وقت من كه گرفته مي‏شود حساب نمي‏كنيد و بعد هم روزها است كه نوبت نداده‏ايد پس همه را روي هم بگذاريد. آن وقت لازمه‏اش اين است كه آنجا كه صلاحيت داوطلبان قبل از انتخابات بايد به تأييد شوراي نگهبان برسد، شوراي نگهبان هم كه از طرف ولي امر است، مردم هم كه انتخابش كرده‏اند، اگر چنان‏چه رهبر امضاء نكند چه چيزي مانع شده است از امضاء؟ اگر تشريفاتي نباشد اين معني مي‏شود كه واجد شرايط هست و مردم هم او را انتخاب كرده‏اند و رهبر در اينجا امضاء نكرده بنابراين نتوانسته است رئيس‏جمهور بشود در اينجا هم به همين طريق است، پس بنابراين به نظر بنده‏
                        مشروح مذاكرات قانون اساسى‏جلسه‏50-32، ص: 1198
يك قدري بايد رعايت بكنيم جنبه‏هايي را كه ان شاء الله بيشتر آن جهت جمهوري بودنش هم ملحوظ باشد و بيشتر مردم توجه داشته باشند به آن آزادي كه برحسب اصولي كه در اينجا مدون شده است و قطعاً هم آن آزادي تأمين خواهد شد، تأمين شده است، اين موضوعي بود كه با كم و زيادش خواستم عرض بكنم. در اين مورد كه فعلًا در بند پنج راجع به عزل صحبت مي‏كنيم بنده مي‏خواهم جواب سؤال را بدهند ببينيم كه «عزل رئيس‏جمهور با در نظر گرفتن مصالح كشور»، اين عزل تشريفاتي است يا اين‏كه امكان دارد عزل بكند يا نكند؟ اين سؤال را جواب بدهند تا بنده بقيه مطالبم را عرض بكنم. جوابي كه نمي‏دهند، فعلًا مي‏گذارم.
سبحاني- ديوان‏عالي كشور موضوع را احراز مي‏كند و مي‏گويد «هذا متخلف» بعد يك نفر لازم است كه حكم را با موضوع منطبق كند و آن كس رهبر است.
رحماني- بعد از اين‏كه موضوع احراز شد.
نايب رئيس- آقاي سبحاني بحث طرفيني نفرماييد.
رحماني- بعد از احراز موضوع و عدم موضوع كه محرز شده است آيا موجب عدم صلاحيت شده است يا نه؟ اگر موجب احراز عدم صلاحيت شده است، آيا موجبي براي عزل باقي مانده است يا نه؟ به همين مقدار اشكال اكتفا مي‏كنم و اگر چنان‏چه اصلاحاتي باشد ان شاء الله به عمل بياوريم كه در اطراف اين موضوع صحبت نشود. (نايب رئيس- جناب‏عالي يك دقيقه وقت داريد.) اين‏هم كه اينجا فرموديد پس از حكم ديوان‏عالي كشور به تخلف وي از وظايف قانوني، اجمال دارد، تخلف از وظايف قانوني يعني چه؟ ما همه مردم وظايف قانوني در مقابل جمهوري اسلامي داريم، اگر بنا باشد كه تخلف از وظايف قانوني مربوط نباشد به وظايف رياست‏جمهوري نبايد موجب بشود كه بگوييم، حكم ديوان‏عالي كشور راجع به ثبوت جرم، موجب مي‏شود كه رهبر بتواند او را عزل نمايد چرا؟ به جهت اين‏كه تخلف از وظايف قانوني امكان دارد مؤثر نباشد در انتفاء شرايط، شرايط موضوعاً، ثبوتاً و غاثاً شرايط موجود باشد و تخلف از وظايف قانوني هم كرده است، صدق مي‏كند؟ اين را هم اصلاح فرماييد كه تخلف او از وظايف قانوني به چه صورت، تخلف اعم است كه عمدي باشد يا غير عمدي و اعم است از اين‏كه موجب بشود براي سلب صلاحيت يا عدم سلب صلاحيت، نوشتن يك اصل در قانون اساسي با اين ابهامات وضع رئيس‏جمهور را متزلزل مي‏كند پس بنابراين فكر مي‏كنم كه احتياج داشته باشد در اين الفاظ تجديد نظري بشود، تا معلوم شود اين چيزي كه موجب مي‏شود رهبر بتواند نسبت به آن تخلف، تصميم به عزل بگيرد، محدود باشد. بعد هم يا رأي مجلس شوراي ملي به عدم كفايت سياسي وي در آن صورتي كه حكم ديوان‏عالي كشور به تخلف از وظايف قانوني است اين‏هم اعم است از اين‏كه صلاحيت سياسي داشته باشد يا نداشته باشد پس چطور شد كه مجرد تخلف از وظايف قانوني كه در آخر اين سطر، مشخص اين را مجلس قرار داديم در اين اكتفاء كرديد به ديوان‏عالي كشور؟ فكر مي‏كنم اگر چنان‏چه لازم بدانيد غير از رهبر مقام ديگري دخالت در عزل داشته باشد لازمه‏اش اين است كه هم جنبه سياسي را ملحوظ بكنيم و هم جنبه تخلف از وظايف قانوني را بلكه اين چيزي كه ما در اينجا براي عزل به دردمان مي‏خورد آن شق دوم است. در اين سطر كه رأي مجلس شوراي ملي به عدم كفايت سياسي را مشخص دانسته‏ايد براي عدم كفايت سياسي، و آن‏چه اهميت دارد براي ما، نماز نخواندن شايد نباشد، تخلف از وظايف قانوني شايد نباشد، آن‏چه اهميت دارد اين است كه‏
                        مشروح مذاكرات قانون اساسى‏جلسه‏50-32، ص: 1199
كفايت سياسي را از دست داده باشد. (نايب رئيس- آقاي رحماني وقت شما خيلي بيشتر شد.) الان تمام مي‏كنم، جهت اين‏كه امكان دارد تخلف از وظايف قانوني كرده باشد و ليكن كفايت سياسي او محفوظ بماند. خواهش مي‏كنم تناقضي كه اين دو مشخص ايجاد مي‏كند با توجه به همه عرايضم موجب بشود كه تجديد نظري در اين بند بشود.
نايب رئيس- متشكرم، آقاي منتظري فرمايش داريد؟
منتظري- ديروز من در ضمن بحث اين اصل گفتم من سوء ظن دارم، بعضي‏ها خيال كردند كه من نسبت به آقاي دكتر بهشتي يا بعضي دوستان ديگر سوء ظن دارم، اين اشتباه شده است و من چنين قصدي نداشتم، چون با اين اصل در بيرون هم جنگ درست كرده‏اند من گفتم سوء ظن دارم و منظورم اين بود كه يك جنگي درست كرده‏اند كه اين اصل امضاء نشود منظورم سوء ظن نسبت به رفقا نبوده است خواستم رفع سوء تفاهم كرده باشم من مخلص تمام آقايان هستم.
نايب رئيس- عرض مي‏شود كه ما اين را با دست نظرخواهي كنيم. آقاي طاهري اصفهاني شما سؤالي داشتيد؟
طاهري اصفهاني- بلي، ولي آقاي صدوقي اجازه نمي‏دهند عبارت «پس از حكم ديوان‏عالي كشور» كسي شكايت بكند به ديوان‏عالي كشور و ديوان‏عالي كشور پس از شكايت او حكم بكند. رئيس‏جمهور يك مقامي است كه طبعاً در مظان اتهام است خوب كسي شكايت بكند چه مقامي چه قدرتي، مردم يا شخص معين يا مجلس يا خود ولي؟
نايب رئيس- اين سؤال را آقاي فوزي هم كردند و توضيح داده شد كه تفاصيل اين مطالب را قوانين عادي معين مي‏كند چون آن‏چه در اينجا دخالت دارد كسي شكايت مي‏كند نيست آن‏چه در اينجا دخالت دارد اين است كه چه چيزي زمينه تصميم به عزل را فراهم مي‏كند، كه حكم ديوان‏عالي كشور است در آنجا به تفصيل در قانون مربوط گفته مي‏شود كه چه كساني مي‏توانند شكايت كنند و چگونه شكايت كنند و چگونه جلسه‏اي در اين مورد به خصوص تشكيل بشود. اين حرف‏ها را در قانون خودش خواهيم گفت بنابراين بنده اين را براي نظرخواهي با دست مي‏خوانم: «عزل رئيس‏جمهور با در نظر گرفتن مصالح كشور پس از حكم ديوان‏عالي كشور به تخلف وي از وظايف قانوني يا رئيس مجلس شوراي ملي به عدم كفايت سياسي او» موافقين دست بلند كنند. (52 نفر دست بلند كردند) بسيار خوب بند 6 قرائت مي‏شود: «عفو يا تخفيف مجازات محكومين در حدود موازين اسلامي» آقاي منتظري بفرماييد.
منتظري- من عفو عمومي را قبول دارم ولي تخفيف در مجازات را به اين صورت كه نوشته است محكومين به نظر من اين است كه هر قاضي نسبت به محكوم خاصي در صورتي كه در فقه هم هست اگر از راه بينه ثابت شده باشد يا حق الناس باشد تخفيف نمي‏دهد اگر حق الله باشد و از راه اقرار باشد آن قاضي مي‏تواند نسبت به او تخفيف بدهد هر قاضي در هر شهري كه يك كسي را مجازات كرده اگر بخواهند بردارند و بياورند پيش رهبر كه شما تخفيف مجازات بدهيد كار درستي نيست مگر اين‏كه تخفيف عمومي همان‏طور كه عفو عمومي هست يك تخفيف عمومي باشد كه مربوط به همه كشور باشد و الا تخفيف در مجازات مربوط به محكومين جزيي، اين مربوط به رهبر نمي‏تواند باشد.
نايب رئيس- اين معنايش اين نيست كه قاضي نتواند، گفته مي‏شود اگر قاضي حكم داده‏
                        مشروح مذاكرات قانون اساسى‏جلسه‏50-32، ص: 1200
پس از حكم قاضي يك حقي براي ولي امر قائل مي‏شوند پس از اين‏كه قاضي اگر تخفيف هم خواسته بدهد داده باشد.
منتظري- اين حقوق نه از اختيارات او هست يعني همه قضات اين اختيار را دارند؟
نايب رئيس- خير اين آن معنا را از نظر دوستان نمي‏رساند. (منتظري- مثل تخفيف عمومي هست.) آقاي قرشي بفرماييد به عنوان مخالف. (دستغيب- يك مخالف و يك موافق صحبت كنند) بلي آقا همين‏طور است. (منتظري- صحبت من موافق و مخالف نبود فقط يك اشكال بود.) بلي آقاي قرشي بفرماييد.
قرشي- بسم الله الرحمن الرحيم. عفو يا تخفيف اگر بر موازين اسلامي باشد اين از وظايف قاضي است كه قاضي يا تخفيف مي‏دهد يا عفو مي‏كند اين مسأله دو وجه دارد يكي اين است كه مجرم وقتي محكوميتش در دادگاه روشن شد و دادگاه روشن شد و دادگاه به مجرميت او رأي داد آن وقت دادگاه را همين‏طور نگه داريم و سراغ رهبر برويم. ببينيم آيا رهبر حاضر به تخفيف يا عفو هست يا نيست و اگر راجع به عفو عده‏اي از باغبان و امثال اينها باشد اين هم عفو عمومي نوشته مي‏شود، نه اين‏كه كلمه عفو تنها و آن وقت هم باز رهبر مي‏تواند به توسط ديوان‏عالي كشور يا دادگاه اين عفو را براي آنها اعلام بكند لذا من نظرم اين است كه اين بند را از اينجا حذف كنيم و وظايف رهبر را سنگين نكنيم. والسلام عليكم.
نايب رئيس- آقاي خزعلي بفرماييد.
خزعلي- با اين‏كه ولايت فقيه با تمام ابعادش مورد پذيرش است بلكه ولايت فقيه يعني حكومت خدا و مي‏دانيم اين مطالب از جانب خدا است بر ملت و ملت هم در آينده بعد از پي بردن به مطالب مي‏فهمند كه اين براي آنها بهترين حكومت است با تمام اينها مي‏بينيم علي عليه السلام با اين‏كه اين مقام عفو و اشعار رعيت را به محبت و لطف مال خودش هست به مالك اشتر دستور مي‏دهد: «اشعر قلبك الرحمه للرعيه و الطف بهم.» تا آنجا كه مي‏فرمايد «واعطهم من عفوك وضحك مثل الذي تحب يعطيك الله من عفوه و صفحه».
ابن مقام را واگذار مي‏كند به يك استاندار و يك حاكم كه محبوبيت او را در بين مردم تأمين بكند مال علي است ولي مي‏دهد به يك استاندار يعني يك مقام حاكمي، پس ما بايد در عين اين‏كه مي‏دانيم اين حق فقيه است و فقيه به اصالت دارد ولي يك مقدار به رئيس‏جمهوري و ديگران اين مقامات را بدهيم كه محبوبيت و عزت در بين مردم پيدا كنند و در آنجا قيد بكنيم كه مقامي است از والي و از فقيه به رئيس‏جمهور اعطا شده است كه عفو عمومي و تخفيف در مجازات با اعطاء رهبر به حاكم يعني به رئيس‏جمهور داده شده است.
نايب رئيس- يعني پيشنهاد جناب‏عالي اين است كه منتقل بشود به بخش مسائل مربوط به رئيس‏جمهور؟ (خزعلي- با تأييد اين‏كه مربوط به فقيه بوده است.) بلي، آقاي طاهري خرم‏آبادي بفرماييد.
طاهري خرم‏آبادي- من سؤالم نسبت به اين بند نيست، سؤال من اين است كه بر فرض اين‏كه رهبر نيست مثلًا فوت كرده و هنوز رهبر بعدي تعيين نشده است اين وظايف محول به چه كسي هست؟ يك پيش‏بيني بايد براي اين بشود.
نايب رئيس- اين ربطي به اين اصل ندارد مربوط به اصل بعدي هست. آقاي مكارم شيرازي به عنوان مخالف اسم نوشته‏اند.
                        مشروح مذاكرات قانون اساسى‏جلسه‏50-32، ص: 1201
مكارم شيرازي- بنده قبلًا مخالف نوشته بودم حالا سؤال دارم عرض بنده اين است كه ما اين اصل را به تنهايي بنشينيم مطالعه كنيم و اين همه اختياراتي را كه گذاشتيم در اختيار شوراي رهبري و تمام قدرت‏ها متمركز شده است در يك شورا با توجه به اين‏كه مسأله امام مطرح نيست و گفتيم همه اختيارات در مورد ايشان به جا است و اين‏كه مي‏گويند «ما ننسخ من آيه» هميشه مثل امام در آينده به زودي خواهد آمد، اين علم غيب است و گذشته نشان مي‏دهد كه مثل ايشان كم بوده. (طاهري گرگاني- ربطي به اينجا ندارد.) البته اين‏كه مي‏گويم مربوط به اينجا نيست «ما ننسخ من آيه» مفهومش غير از اين بحث است معنيش اين نيست كه هر رجلي از دنيا رفت مثل او را قرار مي‏دهيم معني آيه اين نيست والا معني آيه روشن است. عرض بنده اين است كه چرا ما مي‏آييم اين همه بار را سنگين و اين همه قدرت را متمركز و حتي تشريفاتي كه باعث اتهام است مي‏آوريم. اينجا مسأله عفو عمومي افتخاري براي رهبر نيست ولي عدد را زياد مي‏كنيم وقتي كسي اين صفحه را مي‏خواند مي‏بيند تمام قدرت‏ها متمركز شده است و اين سبب اتهام رهبر مي‏شود و باري هم از دوش او بر نمي‏دارد. اساسي كه در اين اصل هست دو چيز است يكي بند 1 است و يك هم بند 4 است. خوب تعيين فقهاي شوراي نگهبان بسيار خوب امضاي حكم رياست‏جمهوري بسيار خوب بقيه تشريفات است يا مسائلي است كه تشريفاتي نيست اما بدون دليل شرعي تمركز قدرت مي‏آورد.
يزدي- اين بار سنگين را خدا به دوش فقيه گذاشته است.
نايب رئيس- آقاي يزدي اين‏كه نمي‏شود كه شما بين الاثنين صحبت كنيد ما قرار اين جوري نداريم چون همه مي‏توانند جمله جناب‏عالي را بگويند. آقاي مشكيني بفرماييد.
مشكيني- بنده پيشنهاد مي‏كنم كه يك ماده‏اي هم به اين اضافه بشود.
نايب رئيس- آقاي رشيديان، جناب‏عالي به چه عنوان مي‏خواهيد صحبت كنيد؟ (رشيديان- سؤال دارم.) بفرماييد.
رشيديان- بسم الله الرحمن الرحيم. بعضي از آقايان هيچ صحبت نمي‏كنند وقتي كه زحمت كشيده شد و بحث‏ها تمام شد آن وقت كه مي‏خواهند رأي بگيرند متأسفانه نمي‏دانم تحت چه اسمي بگويم اولًا اين تشريفات نيست اين مقام ولايت است كه ما متأسفانه به هر كسي رسيديم ما انتظار داشتيم كه قاسملو بيايد اينجا و با اين اصل ولايت مخالفت كند نه اين‏كه بعضي از آقايان كه اصل ولايت را به ظاهر قبول دارند. ما خودمان را آماده كرده بوديم براي مقابله با او. (مكارم شيرازي- جلوي توهين را بگيريد.) (نايب رئيس- بسيار خوب.) تحت نام امام خميني و تحت نام يك مصداق يك حقيقت را دارند مي‏گويند.
موسوي اردبيلي- آقاي بهشتي ديروز هم بعضي صحبت‏ها اينجا شد و ما ساكت نشستيم اگر قرار باشد وضع اين‏طور باشد ما برويم دنبال كارمان.
نايب رئيس- آقاي رشيديان بنده از شما سؤال مي‏كنم آيا واقعاً اين سؤال بود؟
رشيديان- مثل همان سؤال است ببينيد آقا عفو عمومي حق رهبر است نه تشريفات است و نه بار است و نه افتخار است و اين‏كه همه‏اش اسم امام خميني را مي‏آورند كه اين استثناء است تحت اين نام و اين مصداق مي‏خواهند حقيقت ولايت فقيه را بكوبند و ما احتياج داريم كه در طول تاريخ اين استمرار پيدا كند.
مكارم شيرازي- بحث قابل ادامه نيست ايشان توهين مي‏كنند و بنده از جلسه خارج‏
                        مشروح مذاكرات قانون اساسى‏جلسه‏50-32، ص: 1202
مي‏شوم.
موسوي اردبيلي- آقاي بهشتي اشخاصي كه اينجا اين‏طور صحبت مي‏كنند صلاحيت صحبت كردن ندارند و اگر اين وضع ادامه پيدا كند جلسه را ترك خواهيم كرد.
نايب رئيس- آقاي مكارم شما بفرماييد بنشينيد.
رشيديان- آقاي مكارم بلندگو اينجا آماده است شما مي‏توانيد بياييد اينجا صحبت كنيد.
نايب رئيس- آقاي رشيديان چرا شما شجاعت نداريدكه بگوييد من مي‏خواهم به عنوان موافق صحبت كنم مي‏گوييد سؤال دارم. آقاي رشيديان دو انتقاد به دوستان وارد است چند دفعه تذكر هم داده شده باز رعايت نمي‏شود يكي اين‏كه كسي كه مي‏خواهد مطلبي را به عنوان استدلال بگويد هيچ نيازي به اين‏گونه چاشني‏هايي كه خودش برخلاف موازين اسلام است، ندارد خود اين مسأله انسان تعبيري بكند كه توهين باشد به يك برادر مسلمان. (رشيديان- هيچ توهين نيست شما بايد تشخيص بدهيد يا جلسه؟) جلسه تشخيص مي‏دهد اين توهين است شما اقلًا به تشخيص جلسه احترام بگذاريد مي‏بينيد كه اعتراضات گوناگون مي‏شود اقا بنابراين ما توقع‏مان اين است كه دوستان چه به عنوان موافق و چه به عنوان مخالف مطلبشان را بيان كنند حاجتي به اين حرف‏ها نيست و هميشه گفته شده كه اگر از بهترين مطلب بد دفاع كنيم و براي اين بد استدلال كنيم قبل از هر چيز به اين مطلب و حقيقت ظلم كرده‏ايم بنابراين انتظارم اين است و دليل مخالفت و موافقتمان اين است پيشنهاد اصلاحي ما اين است و اگر بعد از اين بخواهند تحت عنوان سؤال مطالبي بگويند من راه سؤال را مي‏بندم. سؤال اين است كه راجع به اين مطلب اگر ابهامي وجود دارد گفته شود والا قرار شد حداكثر يك مخالف و يك موافق صحبت كنند حتي آقاي مكارم هم صحبت كردنشان وارد نبود ايشان مخالف بودند و آقاي قرشي هم به عنوان مخالف صحبت خودشان را كرده بودند و از آقاي مكارم هم من گله مي‏كنم كه چرا مخالفتشان را صريحاً نفرمودند.
مكارم شيرازي- من قبلًا نوبت گرفته بودم شما رعايت نوبت را نكرديد.
نايب رئيس- اين‏طور نيست جناب‏عالي نفر پنجم بوديد كه نام شما را خواندن آقاي قرشي به عنوان نفر اول اسم نوشتند و به عنوان مخالف هم صحبت كردند. به هر حال ... (آيت- يك خلاف آيين‏نامه آقاي مكارم مرتكب شدند به دليل اين‏كه من خودم آمدم راجع به بند پنج صحبت كنم و جناب‏عالي فرموديد كه آن بند مطرح نيست.) به جا گفتم و يا نابجا؟ (آيت- چرا به جا فرموديد و بنده هم صحبت نكردم ولي ايشان راجع به بند 6 مي‏خواست صحبت بكند و رفت درباره چيزهايي را كه تصويب شده بود و نظر داده شده بود مجدداً تجديد مطلع كردند.) به هر حال اميدوارم كه همه ما بتوانيم نظم كامل را رعايت كنيم تا ديگر اشكالي پيش نيايد حالا راجع به بند 6 چون ديگر سؤالي نيست و مطلب كاملًا روشن است اجازه بفرماييد فقط سؤال‏ها مطرح شود. آقاي جوادي بفرماييد.
جوادي- اگر اجازه بفرماييد به مطالبي كه آقاي مكارم گفتند بنده جواب بدهم.
نايب رئيس- بسيار خوب آقاي هاشمي‏نژاد بفرماييد.
هاشمي‏نژاد- عرض كنم كه با اصل بند، بنده كاملًا موافقم ولي يك اشكال دارد كه اگر يك كلمه اضافه شود به نظر بنده بهتر است و آن اين است كه عفو يا تخفيف مجازات محكومين‏
                        مشروح مذاكرات قانون اساسى‏جلسه‏50-32، ص: 1203
طبق موازين قانون، حق رهبر است بدون هيچ ترديد اما اگر اين جمله را به همين كيفيت بگذاريم فردا هم هر كسي كه در هر جا محكوم شد مستقيماً به رهبر مراجعه مي‏كند اين است كه من پيشنهاد مي‏كنم براي اين كار يك مجراي قانوني درست كنند، مثلًا بنويسند با پيشنهاد ديوان‏عالي كشور يا دادگستري، كه مجرايي داشته باشد تا در نتيجه مردم و كسي كه محكوميت پيدا كرده به آنجا مراجعه بكند.
نايب رئيس- تذكر قابل ملاحظه است. آقاي تهراني بفرماييد.
تهراني- اگر كسي مخالفت كرد بنده جواب خواهم داد، جواب آقاي منتظري را هم خواهم داد.
نايب رئيس- آقاي حجتي بفرماييد.
حجتي كرماني- عرض كنم كه منظور از اين اصل اجراي ولايت فقيه است و همان‏طور كه گفتم بايد معلوم شود براي ما كه تنها راه اجراي ولايت فقيه ... (نايب رئيس- شما اگر سؤالي داريد صحبت كنيد.) در مورد اصل عمومي‏اش هم همين‏طور است اگر اين مسأله به تنفيذ بتواند به ديگري احاله بشود اين هم مشكلات رهبر را كمتر مي‏كند از اين‏كه مرتب به او مراجعه شود و هم اين‏كه مقام ديگري هم هست كه كار مي‏كند همين مطلب در ساير وظايفي كه گفته شده است مي‏آيد يعني اين‏كه مقام ديگري هم هست كه كار مي‏كند همين مطلب در ساير وظايفي كه گفته شده است مي‏آيد يعني قابل تنفيذ است، اگر چنان‏چه اين امور و وظايف را رهبر به ديگري احاله كند هيچ وقت مخالف با ولايت فقيه نيست و من لازم مي‏دانم در اين موقعيت درباره آن طرحي كه خدمتتان دارم و با امام هم در مورد آن صحبت كردم ... (نايب رئيس- آقاي حجتي ما الان قرار مي‏گذاريم اگر سؤالي هست مطرح بفرمايند.) سؤال من اين است آن طرح طرحي است كه به نظر من ...
نايب رئيس- اين سؤال راجع به اين بند است؟ (نمايندگان- اجازه بدهيد رأي بگيرند طرح ايشان صبح رد شد.) آقاي حجتي كرماني من از شما خواهش مي‏كنم ملتزم به صدق باشيد اين‏كه شما مي‏فرماييد سؤال نيست هر كس سؤال دارد سؤال كند، اگر كسي مطلب ديگري دارد به نام سؤال آن را بگويد آخر اين چه سؤالي است بفرماييد من يك مطلب ديگري دارم اگر شرايط مجلس اجازه داد اجازه مي‏دهم كه صحبت كنيد. (حجتي- صدق كه ما همه داريم شما هم داريد ما هم داريم ما را متهم نكنيد كه ما صدق نداريم.) من از شما مي‏پرسم سؤال داريد شما مي‏فرماييد بلي سؤال دارم. (حجتي كرماني- اين همه تخلف از آيين‏نامه مي‏شود اين هم يكي از آنها مهم نيست منظور من اين است كه در برابر آقاي رشيديان كه يك لغوي هم به نظر من رسيد خواستم بگويم كه دفاع از يك اصل با تهمت زدن به ديگران فرق دارد من مي‏خواهم از خودم دفاع كنم.) شما اجازه بفرماييد مجلس را متشنج نكنيد. (حجتي- من بايد از خودم دفاع كنم.) پس بنده جايم را مي‏دهم به سركار و شما جلسه را اداره كنيد.
كرمي- پس از گذشت يك هفته بلكه بيشتر و يك هفته جلوتر در گروه‏ها و يك ماه و اندي در جلسات مشترك، ماحصل اين است شما مي‏خواهيد اين اصل همه‏اش را يك مرتبه به رأي بگذاريد مي‏توانيد اين شش بند را در شش مرتبه پشت سر هم به رأي بگذاريد هر كسي مخالف بود رأي مخالف مي‏دهد و هر كس موافق بود رأي موافق مي‏دهد.
نايب رئيس- من همين كار را مي‏خواهم بكنم. آقاي دكتر آيت بفرماييد.
دكتر آيت- من مطلبي را مي‏خواهم توضيح بدهم كه مي‏شود آن را سؤال حساب كرد و
                        مشروح مذاكرات قانون اساسى‏جلسه‏50-32، ص: 1204
آن اين است كه اين عفو عمومي كه شما نوشته‏ايد جرايم سياسي است يا كل جرايم است؟
نايب رئيس- اصلًا عمومي نيست اينها در متن صبح نبود ما نوشته‏ايم عفو يا تخفيف مجازات محكومين در حدود موازين اسلامي. (دكتر آيت- خوب اين اصلًا صحيح نيست.) پس شما مخالف هستيد؟ (دكتر آيت- بلي بنده مخالفم.) آقاي بشارت.
بشارت- آيا از اين جهت كه مردم دسترسي بيشتر به رهبر دارند مرتب مزاحم رهبر مي‏شوند امكان ندارد اين عفو عمومي را به فقهاي شوراي نگهبان تفويض كنيم و پاسخي هم برا ي آقاي مكارم داشتم خيلي محترمانه.
نايب رئيس- آن را آقاي جوادي جواب مي‏دهند. آقاي رباني شيرازي.
رباني شيرازي- بنده مي‏خواستم ببينم اين عفو عمومي و تخفيف در چه مجازات است. (نايب رئيس- اين‏كه مطلق است فعلًا.) من پيشنهاد داشتم كه سياسي هم اضافه شود. مسأله دوم در حدود موازين اسلامي، چه لزومي‏دارد، مگر رهبر خلافي مي‏كند كه ما مي‏خواهيم دست و پايش را ببنديم؟
نايب رئيس- صبح جواب داده شد. آقاي مقدم مراغه‏اي بفرماييد.
مقدم مراغه‏اي- بنده مي‏خواستم عرض كنم به عقيده بنده اينجا در حقيقت چند اصل با هم تلفيق شده است و اين موجب نگراني‏ها و مباحثات زيادي مي‏شود اجازه بفرماييد در كل مطلب تعدادي موافق و مخالف صحبت كنند.
رباني شيرازي- صبح ما در جلسه خصوصي بوديم شما اگر بخواهيد من رأي بدهم اين را بايد بگوييد، نبايد بگوييد صبح گفته شد، من كه صبح نبودم.
نايب رئيس- ما صبح گفتيم از آنجا كه ما تمام ولايات را محدود مي‏كنيم به حدود الله، ذكر حدودالله در اينجا اين فايده را دارد كه ساير جاها هم كه حدودالله را ذكر كرديم معلوم باشد مربوط به فرد و مقام مشخص نيست آن شأن واقعي حدودالله باشد. آقاي حسيني هاشمي سؤالي داريد؟
حسيني هاشمي- عرض بنده اين است كه همان‏گونه كه اعلام جنگ را به رهبر واگذار مي‏كنيم قطعاً اعلام عفو را هم آقايان توجه داشته باشند كه به رهبر واگذار كنيم نهايت اين است كه اگر بخواهيم يك پيشنهادي نظير شوراي‏عالي دفاع ملي را اضافه بكنيم بهتر است، ولي اين نبايد از رهبر برداشته شود.
نايب رئيس- آقاي جوادي شما به آن دو نكته جواب بدهيد تا رأي بگيريم.
جوادي- جواب اشكال جناب آقاي منتظري اين است كه جنايت بر دو قسم است، قسم اول جنايتي است كه بر يك فرد واقع مي‏شود قسم دوم جنايتي است كه بر جامعه واقع مي‏شود و يك جنايت عمومي نسبت به كشور خواهد بود قسم اول از بحث بيرون است زيرا اگر بر فردي جنايتي واقع شد بازمانده آن شخص حق دارد كه طبق موازين اسلام اقدام نمايد مثلًا اگر كسي كشته شد بازمانده او حق قصاص دارد چنان‏كه در آيه آمده «وَ مَن قُتِلَ مَظْلُومًا فَقَدْ جَعَلْنَا لِوَلِيِّهِ سُلْطَانًا» در اين قسم رهبر اگر بخواهد اعمال ولايت نمايد از راه اعمال ولايت بر ولي دم مي‏باشد و اما قسم دوم داراي ابعاد گوناگون است زيرا عفو گاهي عمومي است و گاهي شخصي و خصوصي چنان‏كه تخفيف هم گاهي عمومي است و گاهي خصوصي يعني جنايتي كه از گروهي نسبت به كشور انجام گرفت رهبر طبق ولايتي كه دارد مي‏تواند همه آنها را عفو كند و يا برخي از آنان را عفو نمايد چنان‏كه مي‏تواند مجازات همه آنها را تخفيف دهد و يا مجازات برخي از آنها را تخفيف دهد و همه اين عفوها و تخفيف‏ها طبق موازين اسلام خواهد بود، و جواب اشكال جناب‏
                        مشروح مذاكرات قانون اساسى‏جلسه‏50-32، ص: 1205
آقاي مكارم اين است كه ايشان فرمودند در بين اين همه وظايف و اختيارات كه در اين اصل به رهبر داده شد فقط بند 1 كه تعيين فقهاي شوراي نگهبان اشت و بند پنج كه عزل رئيس‏جمهور است، مهم است و بقيه بندها اهميت كافي ندارند، ولي بايد توجه كرد كه چون قواي حاكمه در مملكت سه تا است اول قوه مقننه دوم قوه قضائيه سوم قوه مجريه اين اصل 87 به منظور تشريح ولايت فقيه است در تمام اين سه قوه، زيرا تعيين فقهاي شوراي نگهبان بيان ظهور ولايت فقيه است در قوه مقننه، و تعيين عالي‏ترين مقام قضائي كشور ظهور ولايت فقيه است در قوه قضائيه، و بقيه بندها بيان ظهور ولايت رهبر است در قوه مجريه، پس تمام اين وظايف از اهميت كافي برخوردارند.
نايب رئيس- متشكرم. يك پيشنهادي از آقاي هاشمي‏نژاد است كه قابل ملاحظه است به اين مضمون كه: «عفو يا تحفيف مجازات محكومين در حدود موازين اسلامي به پيشنهاد ديوان‏عالي كشور» از نظر اين‏كه سرنوشت اصل به ابهام برنخورد ما يك راه بيشتر نداريم و آن اين است كه اين اصل شش بند دارد هر بند را با ورقه رأي مي‏گيريم و رأي شماري مي‏كنيم و بعد از اين‏كه همه اينها مشخص شد، مشخص مي‏شود كه اين اصل را كه هشت روز است روي آن كار مي‏كنيم عرض مي‏شود كه آن مسأله وظايف و اختيارات مطرح نيست چون مثلًا اگر فوق آمد حتماً بايد آن بالا باشد اختيارات، اگر عفو نيامد آن وقت مي‏تواند طوري ديگر باشد كه آخر كار ما رويش رأي‏گيري مي‏كنيم. فعلًا اعلام رأي مي‏كنم براي بند اول به شرح زير:
اصل 87 (اصل يكصد و دهم)- وظايف و اختيارات رهبري:
1- تعيين فقهاي شوراي نگهبان.
 (اخذ رأي به عمل آمد و نتيجه آن به شرح زير اعلام شد)
نايب رئيس- نتيجه رأي‏گيري نسبت به بند اول: عده حاضر شصت و يك نفر، شماره كل اراء شصت و يك رأي، آراء موافق پنجاه و هفت رأي، مخالف هيچ، آراء ممتنع چهار رأي تصويب شد (حضار سه مرتبه تكبير گفتند). بند 2 را مي‏خوانم:
2- نصب عالي‏ترين مقام قضائي كشور.
لطفاً رأي بگيرند (اخذ رأي به عمل آمد ونتيجه به شرح زير اعلام شد)
نايب رئيس- عده حضار شصت و يك نفر، تعداد كل آراء شصت و يك رأي، آراء موافق شصت و يك رأي، اين براي دومين بار است كه به اتفاق آراء مطلبي تصويب مي‏شود. تكبير (حضار سه مرتبه تكبير گفتند). بند سوم را براي گرفتن رأي مي‏خوانم:
3- فرماندهي كل نيروهاي مسلح به ترتيب زير:
الف- نصب و عزل رئيس كل ستاد مشترك.
ب- نصب و عزل فرمانده كل سپاه پاسداران انقلاب اسلامي.
ج- تشكيل شوراي‏عالي دفاع ملي، مركب از هفت نفر اعضاي زير:
رئيس‏جمهور
نخست‏وزير
وزير دفاع‏
                        مشروح مذاكرات قانون اساسى‏جلسه‏50-32، ص: 1206
رئيس كل ستاد مشترك‏
فرمانده كل سپاه پاسداران انقلاب اسلامي‏
دو مشاور به تعيين رهبر
د- تعيين فرماندهان عالي نيروهاي سه‏گانه به پيشنهاد شوراي‏عالي دفاع.
- اعلان جنگ و صلح و بسيج نيروها به پيشنهاد شوراي‏عالي دفاع.
لطفاً رأي بگيريد. (اخذ رأي به عمل آمده و نتيجه به شرح زير اعلام شد)
نايب رئيس- عده حاضر شصت و يك نفر، شماره كل آراء شصت و يك رأي، آراء موافق پنجاه و سه رأي، آراء مخالف سه رأي، آراء ممتنع پنج رأي، بنابراين تصويب شد، تكبير (حضار سه مرتبه تكبير گفتند.). بند 4 را براي گرفتن رأي مي‏خوانم:
4- امضاي حكم رياست‏جمهوري پس از انتخاب مردم، صلاحيت داوطلبان رياست‏جمهوري از جهت دارا بودن شرايطي كه در اين قانون مي‏آيد بايد قبل از انتخابات به تأييد شوراي نگهبان و در دورة اول به تأييد رهبري برسد.
لطفاً رأي بگيريد. (اخذ رأي به عمل آمد و نتيجه به شرح زير اعلام شد)
نايب رئيس- عده حاضر در جلسه شصت و يك نفر، شماره كل آراء شصت و يك رأي، آراء موافق پنجاه رأي، آراء مخالف چهار رأي، آراء ممتنع هفت رأي، بنابراين به تصويب رسيد، تكبير (حضار سه مرتبه تكبير گفتند.). بند 5 را براي گرفتن رأي مي‏خوانم:
5- عزل رئيس‏جمهور با در نظر گرفتن مصالح كشور، پس از حكم ديوان‏عالي كشور به تخلف وي از وظايف قانوني يا رأي مجلس شوراي ملي به عدم كفايت سياسي او.
لطفاً رأي بگيريد. (اخذ رأي به عمل آمد و نتيجه به شرح زير اعلام شد.)
نايب رئيس- عده حاضر شصت و يك نفر، تعداد كل آراء شصت و دو رأي، آراء ممتنع شش رأي، بنابراين تصويب شد، تكبير (حضار سه مرتبه تكبير گفتند). بند 6 را براي رأي‏گيري مي‏خوانم:
6- عفو يا تخفيف مجازات محكومين در حدود موازين اسلامي پس از پيشنهاد ديوان‏عالي كشور. لطفاً رأي بگيريد. (اخذ رأي به عمل آمد و نتيجه به شرح زير اعلام شد.)
نايب رئيس- عده حاضر شصت و يك نفر، تعداد كل آراء شصت و يك رأي، آراء موافق پنجاه و دو رأي، آراء مخالف سه رأي، آراء ممتنع شش رأي، بنابراين اين بند هم تصويب شد و بالاخره كل اين اصل تصويب شد تكبير (حضار سه مرتبه تكبير گفتند). براي اطلاع ملت ايران عرض مي‏كنم ما يك هفته براي تكميل شدن و پخته شدن اين اصل به بحث و گفتگو در جلسات گروه‏ها و در جلسه عمومي پرداختيم خواستيم تا آنجا كه در توان نمايندگان هست بتواند با اظهار نظر خودشان اين اصل را ساخته‏تر و كامل‏تر بكنند در عين حال مدعي نيستيم كه هيچ اصلي از اين اصل از هر جهت بي‏عيب و نقص است اميدواريم با اين اصولي كه تصويب مي‏شود راه نظام اسلامي سازنده‏مان باز بشود و تكامل آن هم بر عهده آيندگان باشد ان شاء الله.
3- پايان جلسه‏
نايب رئيس- چون ديگر مطلبي نداريم جلسه را ختم مي‏كنم.
 (جلسه ساعت هفده و ده دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 1207
                        جلسة چهل و پنجم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 12/ 15 روز بيست و سوم مهر ماه 1358 هجري شمسي برابر با بيست سوم ذيقعده 1399 هجري قمري با رياست آقاي دكتر سيد محمد حسيني بهشتي (نايب رييس) تشكيل شد.
فهرست مطالب‏
1- طرح و تصويب اصل 88 (اصل يكصد و سيزدهم)
2- طرح و تصويب اصل 90 (اصل يكصد و چهاردهم)
3- طرح و تصويب اصل 91 (اصل يكصد و شانزدهم‏
4- ورود هيأت فلسطيني و چند سخنراني به اين مناسبت‏
5- طرح و تصويب اصل 92 (اصل يكصد و هفدهم)
6- طرح و تصويب اصل 93 (اصل يكصد و هجدهم)
7- طرح و تصويب اصل 94 (اصل يكصد و نوزدهم)
8- طرح و تصويب اصل 95 (اصل يكصد و بيستم)
9- طرح اصل 97
10- پايان جلسه‏
دبيرخانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 1209
1- طرح و تصويب اصل 88 (اصل يكصد و سيزدهم)
نايب رئيس- بسم الله الرحمن الرحيم. امروز چند اصل برابر دستور جلسه آماده شده كه خدمت دوستان داده شده است، اصل 88 را قرائت مي‏كنم:
اصل 88- رئيس‏جمهور پس از رهبري عالي‏ترين مقام رسمي كشور است و مسؤوليت اجراي قانون اساسي و تنظيم روابط قواي سه‏گانه و رياست قوه مجريه را جز در اموري كه مستقيماً به رهبري مربوط مي‏شود بر عهده دارد.
نايب رئيس- آقاي مكارم شيرازي فرمايشي داريد بفرماييد.
مكارم شيرازي- اين كلمة «پس از رهبري» كمي ناموزون است، نوشته شود «پس از مقام رهبري»
نايب رئيس- نظر دوستان اين است كه بنويسيم: «پس از مقام رهبري عاليترين مام رسمي كشور است».
يزدي- در اين آخر نوشته شده «مستقيماً به رهبر مربوط مي‏شود» بايد نوشته شود «مستقيماً به رهبري مربوط مي‏شود».
نايب رئيس- بايد رهبري باشد و از پيش هم رهبري در ذهنمان بود. (طاهري اصفهاني- در پيش‏نويس هم رهبري نوشته شده بود) (صافي- آنجا هم نوشته شود رئيس‏جمهور نه رئيس‏جمهور.) گفتيم كه خود او هم اطلاق مي‏شود.
فاتحي- براي من هنوز روشن نشده كه رياست قوه مجريه را ما قبلًا يك شوراي‏عالي دفاعي مركب از هفت نفر تنظيم كرديم و رياستش را هم به رهبر داديم بعداً اينجا مي‏گوييم «رياست قوه مجريه جز در اموري كه مستقيماً به رهبر مربوط مي‏شود» اين به نظر من قدري مبهم است و بايد توضيح داده شود كه رياست شوراي‏عالي دفاعي رهبر بود و رئيس‏جمهور يكي از اعضاء شوراي‏عالي دفاعي است اينجا رياست اگر مي‏گوييم در واقع بستگي دارد به نظر خود شورا يعني هفت نفر.
نايب رئيس- مسأله شوراي‏عالي دفاع غير از مسأله فرماندهي كل قوا است كه رياست است از اين كه داخل در مستثني است فرماندهي كل قوا است بنابراين شما نگران نباشيد عبارت رسا است مثل اين‏كه اين اصل را مي‏توانيم به رأي بگذاريم چون سر راست هم هست اگر سؤال ديگري نيست به رأي بگذاريم.
سبحاني- در پيش نوشته شده «امور داخلي و روابط بين المللي» بفرماييد چرا حذف شد.
نايب رئيس- صبح از طرف دوستان جواب داده شد كه اينها همه داخل قوه مجريه است و روابط بين المللي جزو وزارت امور خارجه است، قسمت‏هاي ديگر هم كه داخلي است اينها همه داخل‏
                        مشروح مذاكرات قانون اساسى‏جلسه‏50-32، ص: 1210
مي‏شود در قوه مجريه بنابراين اصل را مي‏خوانم براي رأي‏گيري و به اين ترتيب اصلاح شد:
اصل 88 (اصل يكصد وسيزدهم)- رئيس‏جمهور پس از مقام رهبري عالي‏ترين مقام رسمي كشور است و مسؤوليت اجراي قانون اساسي و تنظيم روابط قواي سه‏گانه و رياست قوه مجريه را جز در اموري كه مستقيماً به رهبري مربوط مي‏شود، بر عهده دارد.
لطفاً گلدان‏ها را براي رأي‏گيري نزد نمايندگان ببريد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه اخذ رأي را اعلام مي‏كنم، عده حاضر در جلسه هنگام رأي‏گيري پنجاه و هفت نفر، تعداد كل آراء پنجاه نفر رأي، آراء موافق پنجاه و چهار رأي، آراء مخالف يك رأي، آراء ممتنع دو رأي، بنابراين تصويب شد، تكبير (حضار سه مرتبه تكبير گفتند).
اصل 89 مربوط مي‏شود به خصوصيات رئيس‏جمهور كه امروز مقدار زيادي رويش بحث شد و چون به نتيجه نهايي نرسيديم قرار شد فردا صبح نيم ساعت نيم ساعت وقت صرف كنيم بلكه به يك نتيجه نهايي برسيم بنابراين، اين اصل آماده نشد براي اينجا و اصل 90 را قرائت مي‏كنم:
2- طرح و تصويب اصل 90 (اصل يكصد و چهاردهم)
رئيس‏جمهور براي مدت چهار سال از راه مراجعه مستقيم به آراء عمومي انتخاب مي‏شود و انتخاب متوالي او تنها براي يك دوره ديگر بلامانع است.
نايب رئيس- تذكري مي‏دهيم خدمت دوستان و آن اين‏كه، اين عبارت «از راه مستقيم به آراء عمومي» را ما مي‏توانيم كوتاه‏تر كنيم و بنويسيم با رأي مستقيم مردم، هم عبارت كوتاه‏تر مي‏شود و هم رفراندوم اشتباه نمي‏شود، اگر موافق هستيد همين كار را بكنيم يعني «رئيس‏جمهور براي مدت چهار سال با رأي مستقيم مردم انتخاب مي‏شود.» (پرورش- كلمه «متوالي» را «مجدد» بكنيد) ما مي‏خواهيم بگوييم انتخاب متواليش يك دوره است، وال اغير متوالي چند دوره است، اگر بخواهيد عبارت را تغيير بدهيد مي‏شود «و انتخاب مجدد او به صورت متوالي تنها براي يك دوره بلامانع است».
مكارم شيرازي- انتخاب متوالي، يك دوره را متوالي نمي‏شود گفت بلكه دوتايي را شامل مي‏شود.
نايب رئيس- عبارت را اصلاح فرماييد كه «انتخاب مجدد او به صورت متوالي تنها براي يك دوره بلامانع است.» (رحماني- بنده مخالفم.) انتخاب متوالي دو جور است يك وقتي بلافاصله است آن وقت مي‏گوييم يك دوره ولي اگر با فاصله شد دو سه دوره ... (خزعلي- بنده مخالفم.) آقاي موسوي جزايري بفرماييد.
موسوي جزايري- بنده خواستم بفرماييد كه چرا تفكيك شده يك دوره، ممكن است يك فرد لايق و متقي و كاردان باشد و اكثريت مردم هم اين لياقت و كارداني را تشخيص بدهند.
نايب رئيس- آقاي مكارم نظري داريد؟ (مكارم- بنده موافقم.) آقاي دكتر آيت نظري داريد؟ (آيت- بنده نيز موافقم.) آقاي فوزي بفرماييد.
فوزي- بنده با تصويب اين اصل قبل از اصل 89 مخالفم، برا ي اين‏كه اگر آنجا توافق حاصل نشد و تصويب نشد آن وقت تكليف چيست؟
نايب رئيس- به هر حال اين را بايد به يك صورتي حل كنيم، آقاي فوزي به نظر من‏
                        مشروح مذاكرات قانون اساسى‏جلسه‏50-32، ص: 1211
اشكالي نيست. آقاي پرورش نظري داريد؟ (پرورش- بنده موافقم.) اولين مخالف آقاي رحماني و اولين موافق آقاي مكارم صحبت مي‏كنند و بعد رأي مي‏گيريم، آقاي رحماني بفرماييد.
رحماني- بسم الله الرحمن الرحيم. اين‏كه رئيس‏جمهور را از راه مستقيم به آراء عمومي انتخاب نماييد مخالف هستم به جهت اين‏كه راه سهل‏تر مراجعه به مجلس است با دو سه آراء يا سه چهار آراء و امثال اينها، چه وجهي دارد كه از طريق مجلس خبرگان انتخاب مي‏شود كه داراي اختيارات اصلي است و ليكن رئيس‏جمهور از طريق آراء مستقيم مردم، پس بنابراين براي حفظ تعادل لازم است كه اين هم از مجلس شوراي ملي باشد با توجه با اين‏كه هم هزينه‏اش كمتر مي‏شود و هم مقطع كمتري دارد و هم در مقام عزل زودتر انتخابات صورت مي‏گيرد عرض بنده همين بود.
نايب رئيس- به اين ترتيب چون آقاي خزعلي جهت مخالفتشان فرق مي‏كند تشريف بياورند.
خزعلي- بسم الله الرحمن الرحيم. در اين اصل 90 آمده است كه «رئيس‏جمهور براي براي مدت چهار سال با رأي مستقيم مردم انتخاب مي‏شود و انتخاب مجدد او به صورت متوالي تنها براي يك دور ديگر بلامانع است» روح اين اصل و فلسفه اين قانون اين است، كسي كه مسلط بر قدرت شد به خصوص دو دور متوالي، طوري مي‏شود راه‏ها را در دست دارد و مي‏تواند مقدرات مردم را قبضه كند و لذا صلاح اين است كه دور سوم مستولي بر حقوق مردم نباشد افراد لايق در گوشه و كنار مملكت پيدا مي‏شوند، اين مطلب درست است اما گاهي يك فرد بسيار لايقي پيدا مي‏شود كه دو دوره را اداره كرده و مانند ندارد و با اين قانون دست او را مي‏بنديم و مسؤولان اين انتخاب دستشان بسته مي‏شود، چون مسؤولان عبارتند از: شوراي نگهبان و رهبر و خود مردم كه در انتخاب اصيل و بيدار هستند، براي دور سوم اگر نالايق است ديگر انتخابش نخواهد كرد، بنابراين راه را باز بگذاريد خود آنها نالايق را عقب خواهند زد و اگر ناچاريم كه اين قيد را بياوريم اقلا يك استثنائاً قائل بشويم، بگوييم كه بيش از دو دور متوالي ممكن نيست الا در افرادي كه به تشخيص رهبر و شوراي نگهبان صلاحيتشان محرز است و مورد رضايت مردم هستند، استثنائاً چنين شخصي مي‏تواند دوره سوم و بيشتر را حائز باشد.
نايب رئيس- آقاي مكارم به عنوان موافق تشريف بياوريد.
مكارم شيرازي- بسم الله الرحمن الرحيم. دو نفر از برادران با اين اصل با دو منطق مخالف بودند، اول جناب آقاي رحماني كه ايشان عقيده داشت به اين‏كه رئيس‏جمهور بايد به وسيله مجلس انتخاب بشود و سه دليل داشتند كه اگر خلاصه‏اش كنم دليل اول مساوات با رهبر و دليل دوم هزينه كمتر، دليل سوم نصب آسان‏تر، و من فكر مي‏كنم هيچ كدام از اين سه دليل قانع‏كننده نيست، به علت اين‏كه رئيس‏جمهور بايد يك پيوند مستقيمي با مردم داشته باشد و پيوند مستقيمش تنها از طريق مراجعه به آراء عمومي ممكن است و اگر از طريق مجلس بوده باشد اين پيوند مستقيمش با مردم از بين مي‏رود و به صورت پيوند غير مستقيم در مي‏آيد و آن قدرتي كه لازم است داشته باشد و همبستگي با مردم كه بايد داشته باشد در رئيس‏جمهور پيدا نمي‏شود، و اما اين‏كه در دليل اولشان گفتند كه بايد با رهبر مساوي باشد چون رهبر را خبرگان انتخاب مي‏كند به قول كااين قياس مع الفارق است براي اين‏كه رهبر يك جنبه تخصصي مخصوص به خود دارد و آن مسأل فقاهت و آن شرايط خاصي كه تنها خبرگان مي‏توانند تشخيص بدهند به خلاف رئيس‏جمهور همين اندازه مشخص بوده باشد لايق و پاك و امين، يك شرايطي كه‏
                        مشروح مذاكرات قانون اساسى‏جلسه‏50-32، ص: 1212
در رئيس‏جمهور قسمتي از آن امروز صبح ذكر شد و به خواست خدا بعداً به مجلس خواهد آمد آن را مردم مي‏توانند تشخيص بدهند ولي تشخيص صفات رهبر جز براي اهل خبره ممكن نيست. و اما اين‏كه گفتند هزينه كمتر، مسلم است كه هزينه در اينجا نبايد مشكلي ايجاد بكند، وقتي پاي منافع مردم در كار بوده باشد و استحكامي به حكومت ببخشد مقدار هزينه انتخابات در مقابل آن ناچيز است. و اما اين‏كه گفتند نصبش بعد از عزل آسان‏تر مي‏شود، انتخاب كردن هم كار مشكل و پيچيده‏اي نيست البته يك مقدار شايد زمان بيشتري لازم داشته باشد اما آنچنان مقدار زماني نيست كه كار مملكت را به نابساماني بكشد، اگر تمام اينها بگذاريم در برابر آن پيوند محكمي كه رئيس‏جمهور از طريق آراء مستقيم مردم با مردم پيدا مي‏كند و آن قدرتي كه او مي‏دهد و حتي مرعوب بودنش هم در بعضي شرايط اگر مجلس شرايط نابساماني مرعوب هم نمي‏شود بالاخره منافعش مسلماً بيشتر است و اگر از طريق آراء مردم باشد بهتر از اين است كه از طريق مجلس باشد. و اما آن‏چه جناب آقاي خزعلي گفتند كه ما نبايد محروم كنيم كسي را بعد از دو دوره، چرا به علت اين‏كه ممكن است فردي لايق بوده باشد و اين فرد لايق مثلا ده دوره هم انتخاب بشود، سنش هم اقتضا بكند و استعداد هم داشته باشد، چرا ملت از يك چنين استعداد و سرمايه انساني محروم بماند، و گفتند لااقل در اين قانون يك استثتا بگذاريد، اين البته چندتا جواب داردكه به صورت خيلي فشرده عرض مي‏كنم اولين جواب اين است كه فلسفه اين حب كه در خيلي جاها است اين است كه يك نفر جا خوش نكند و قدرتش خيلي ريشه‏دار نباشد، غالباً ديده شده حالا افراد استثنايي را بگذاريم كنار، نظاماتي كه ساليان متمادي ادامه پيدا مي‏كنند غالباً فساد و ديكتاتوري مي‏كشد و هنگامي كه رئيس‏جمهور دو دور گذشت بعد از هشت سال چهار سال ديگر، دوازده سال و شانزده سال به آن حالت باقي بماند، بيم استبداد در آن كم نيست. و اما اين‏كه فرمودند افراد استثنايي ممكن است پيدا بشوند، مي‏دانيم كه قوانين تابع استثنائات نبايد باشد. (هاشمي‏نژاد- به نيروهاي ديگر هم امكان مي‏دهد.) بله علاوه بر اين، اين را هم عرض كنم كه به استثنائات ما نبايد توجه داشته باشم البته ايشان حق دارند و ممكن است يك موقعي فردي بشود اما رعايت اين فرد نادر در مقابل آن فلسفه‏اي كه در غالب موارد به استبداد كشيده مي‏شود اگر بخواهيم بكنيم حق آن فلسفه از بين رفته است. (طاهري اصفهاني- اين جواب شما قانع‏كننده نبود.) توجه بفرماييد، اين تجربه در دنيا هم شده و خود من هم پذيرفته‏ام كه پشت سر هم براي مدت طولاني نمي‏گذارند كسي بر سر قدرت باشد، از همه اينها گذشته كار رياست‏جمهوري واقعاً يك كار خردكننده است كسي كه هشت سال پشت سر هم بخواهد انجام وظيفه بكند نه سمبل كاري بكند، واقعاً اعصابش مي‏كوبد، حداقل چهار سال استراحت بكند و بعد دو مرتبه بيايد، مانع انتخاب مجدد او نيستم بلكه مانع سه دوره پشت سر هم هستم، يعني مي‏گوييم اين آدم خيلي خوبي است ولي هشت سال كار از او كشيده‏ايم چهار سال استراحت بكند و دو مرتبه بيايد. باز هم هشت سال ديگر پشت سر هم حق دارد بوده باشد و اين يك چيز غير منطقي نيست و اما اين‏كه گفتنند يك استثايي در قانون بنويسيم، براي افراد شاذ و نادر در قوانين چيزي نمي‏نويسند، عرض نمي‏كنم هر كدام از اينها دليل مستقل، اما اين شش مطلب را اگر روي هم اضافه بكنيم، از مجموع همه اينها ما مي‏توانيم نتيجه بگيريم كه روي هم رفته باز صلاح و مصلحت اين است كه رئيس‏جمهور با فاصله بعد از هشت سال انتخاب بشود.
                        مشروح مذاكرات قانون اساسى‏جلسه‏50-32، ص: 1213
مشكيني- قاعده دفع ضرر را هم از جلب منفعت از چه ... قاعد عقلايي است، اين حرف آقاي خزعلي را رد مي‏كند.
مكارم شيرازي- بله مصداقش را عرض كردم.
نايب رئيس- آقاي طاهري سؤالي داريد بفرماييد.
طاهري اصفهاني- سؤال من اين است اگر يك فردي كه از هر جهت برايش تأمين داريم و در آن چهار سالي هم كه انتخاب شد امتحان خودش را از نظر كمي و كيفي به ملت و زعما داد و استعداد بدني هم دارد اين چه مانعي دارد كه سه دور متوالي انتخاب بشود؟ و اگر در همان دور اول همچون تأميني برايش پيدا نكرديم و خائف هستيم برايش، پس براي دور دوم هم انتخاب نمي‏شود.
مكارم شيرازي- جواب اين است كه ما نمي‏توانيم براي يك دور معين قانون وضع بكنيم ما اگر راهي باز كرديم براي سه دوره در واقع به روي همه باز كرديم، منتها گفتيم استعداد بدني داشته باشد و خوب باشد و در اين صورت ممكن است همه بگوييد ما استعداد بدني داريم و عده‏اي هم طرفدار داشته باشند كه آدم خوبي داشت و اين به قول آقاي مشكيني وقتي روب هم رفته حساب مي‏كنيم كساني كه از اين قانون استفاده مي‏كنند مثلا ده نفرهستند، نه نفر از آنها ممكن است كارشان به استبداد بكشد، اما ممكن است يكي از آنها همان‏طوري كه شما مي‏فرماييد سرمايه خوبي براي مملكت باشد، آيا به خاطر آن يك سرمايه خوب كه يك دهم است و آن نه نفري كه غالباً كارشان به استبداد مي‏كشد ما آن را انتخاب بكنيم؟ مسلماً صلاح قانون نيست.
نايب رئيس- متشكرم، مخالف و موافق صحبت كردند ولي آقاي منتظري مي‏فرمايند كه من از جهت سومي مخالف هستم كه هيچ يك از دو مخالف متذكر اين جهت نشدند، به هر حال چون دو نفر مخالف صحبت كرده طبق آيين‏نامه، اگر جلسه موافقت بكند آقاي منتظري مي‏توانند صحبت كنند. حالا موافقين به اين‏كه آقاي منتظري كه از جهت سوم مخالف هستند نظرشان را بين كنند دستشان را بلند كنند (اكثر دست بلند كردند.) موافقت شد. آقاي منتظري بفرماييد.
منتظري- اعوذ بالله من الشيطان الرجيم، بسم الله الرحمن الرحيم. من از اول با اين‏كه يك نفر رئيس‏جمهور باشد مخالف بودم، آي شريفه قرآن «وامرهم شوري بينهم» تخصيصي برايش نخورده است الا في الرياست الجمهوريه، و ما هر چه كار بكنيم و كارها را دست يك نفر ندهيم، به نظر به صلاح مملكت است، براي اين‏كه ما در كشورهاي خارجي هم ديده‏ايم با اين‏كه شاهنشاهي هم نبوده و رياست‏جمهوري بوده، و رئيس‏جمهوريش هم موقت بوده ولي در اثر اعمال نفوذ آن رئيس‏جمهور، خودش را رئيس‏جمهور دائم كرده و الان هم در بعضي از كشورها مصداق دارد كه به ملت رياست‏جمهوري مادام العمر خودش را تحميل كرده، ما به جاي اين‏كه يك رئيس‏جمهور داشته باشيم، بايد يك شوراي جمهوري داشته باشيم كه اقلا سه نفر باشند، و اين سه نفر در رأس قوه مجريه باشند بعد از مقام رهبري منتها يك مقدار تشريفاتي هم در مملكت است كه فرضاً يك رئيس‏جمهوري يا يك شخصيتي از كشور خارج مي‏خواهد بياييد ايران، آن وقت آن سه نفر بي‏خودشان يك رئيسي دارند و به عنوان تشريفات يك نفر از خودشان را به نام رئيس انتخاب مي‏كنند كه اداره كند آن تشريفات را، يا فرضاً اداره جلسات را بر عهده بگيرد ولي در مورد تصميم‏گيري اگر سه نفر باشند از ديكتاتوري مملكت ما دورتر خواهد شد،
                        مشروح مذاكرات قانون اساسى‏جلسه‏50-32، ص: 1214
و ما از باب اين‏كه بارها هم عرض كرده‏ام، انسان مار گزيده از ريسمان سياه و سفيد مي‏ترسد، آن وقتي كه رضا شاه را آمدند بر اين مملكت تحميل كنند تمام علما و دانشمندان و روشنفكران خيال مي‏كردند با آمدن رضا شاه ايران گلستان مي‏شود و از اروپا هم جلو مي‏افتد، رضا شاه هم اول خودش را متدين و معتقد به مباني اسلامي نشان مي‏داد ولي آخرش هم ديديم كه ديكتاتور از آب در آمد، پسرش را هم بعد از او ديديم، همين‏طور اول با علما گرم مي‏گرفت و تواضع مي‏كرد ولي آخر گرگ شد و از گرگ هم بدتر، اگر چنان‏چه بنا باشد امر مملكت دست يك نفر باشد از ديكتاتوري دور نيست از باب اين‏كه مقام خلاصه نوعاً غرور مي‏آورد براي انسان و اگر مقام بالاترين سكرهاست، بنابراين اگر چنان‏چه شوراي جمهوري باشد اين به نظر من بهتر از آن يك نفر خواهد بود البته از اول هم در آن پيش‏نويس كه داشتند من طرفدار شوراي جمهوري بودم.
نايب رئيس- از ميان دوستاني كه اينجا به ترتيب اسم نوشته‏اند اساميشان را مي‏خوانم ريال يك نفر كه بتواند به عنوان موافق در پاسخ آقاي منتظري صحبت بكند مي‏تواند بيايد صحبت كند.
رباني شيرازي- با يك موافق قضيه حل نمي‏شود چون كه اين مسأله مطرح نشده، در جلسات خصوصي روي رياست‏جمهوري فرد صحبت شده اين بنا بود مطرح بشود مي‏بايستي در آن كميسيون بحث مي‏شد كه شورا باشد يا فرد باشد، اين اينجا اصلا به يك موافق قضيه حل نمي‏شود.
نايب رئيس- يعني اين مسأله اگر هم بخواهد مورد بحث هم قرار گيرد جا دارد قبلًا در جلسه گروه‏ها بحث بشود. (كرمي- اين شق در جلسه مشترك ديروز مطرح شد و رد شد.) به هر حال اين تذكر آقاي رباني به جا است كه چون مسأله‏اي است ما اگر بخواهيم رويش بحث كنيم جا دارد در جلسه مشترك گروه‏ها باشد، پس اجازه بفرماييد از اين بحث بگذريم و نظر آقاي منتظري هم گفته شد و در رابطه با اين اصل احتياجي هم به موافق نيست. (منتظري- بالاخره شما يك متخصص براي آيه پيدا بكنيد) ان شاء الله، بنابراين اصل 90 را براي رأي مي‏خوانيم:
اصل 90 (اصل يكصد و چهاردهم)- رئيس‏جمهور براي مدت چهار سال با رأي مستقيم مردم انتخاب مي‏شود و انتخاب مجدد او به صورت متوالي تنها براي يك دوره ديگر بلامانع است.
لطفاً گلدان‏ها را براي رأي گرفتن نزد نمايندگان ببريد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه اخذ رأي را اعلام مي‏كنم، عده حاضر در جلسه هنگام اخذ رأي شصت و چهار نفر، تعداد كل آراء شصت چهار رأي، آراء موافق پنجاه دو رأي، آراء مخالف شش رأي، آراء ممتنع شش رأي، بنابراين تصويب شد، تكبير (حضار سه مرتبه تكبير گفتند).
3- طرح و تصويب اصل 91 (اصل يكصد و شانزدهم)
نايب رئيس- اصل 91 مطرح است كه مي‏خوانم.
اصل 91- نامزدهاي رياست‏جمهوري بايد آمادگي خود را رسماً اعلام كنند، نحوه انجام انتخاب رئيس‏جمهور را قانون معين مي‏كند.
نايب رئيس- اين يك كلمه را مي‏خواهند كه «نامزدهاي رياست‏جمهوري پيش از
                        مشروح مذاكرات قانون اساسى‏جلسه‏50-32، ص: 1215
برگزاري انتخابات بايد آمادگي خود را رسماً اعلام كند». چون هيچ زماني ندارد و مثل اين‏كه يك زمان مي‏خواهد. (جوادي- آمادگي خودش را اعلام مي‏كند» يعني پيش از برگزاري انتخابات مي‏باشد.) (طاهري گرگاني- بايد قبلا آمادگي خود را رسماً اعلام كنند.) عيبي ندارد بنويسيم «نامزدهاي رياست‏جمهوري بايد قبلا آمادگي خود را رسما اعلام كنند، نحوه انجام انتخابات رئيس‏جمهوري را قانون معين مي‏كند.» آقاي هاشمي‏نژاد بفرماييد.
هاشمي‏نژاد- اين كلم «رسماً» هميشه يك مفهوم استاندارد شده‏اي در همه موارد مشابه هم ندارد نامه رسمي، كار رسمي، مثلا در جريان خبرگان ما ديديم كساني كه رسماً مي‏خواستند آمادگي خود را اعلام كنند به اين كيفيت بود كه به فرمانداري محل نامه بنويسند با امضاي خودشان، بنابراين اينجا كه نوشت رسماً اعلام كنند به چه كسي اعلام كنند و اصلا رسميت در اين كار با چه كسي هست و كانالش كدام است؟ (نايب رئيس- اين را قانون معين مي‏كند.) قانون معين نمي‏كند، ملاحظه فرماييد «نحوه انجام انتخاب رئيس‏جمهوري را قانون معين مي‏كند».
نايب رئيس- يكي از آيين‏نامه‏هايش هم همين است، رسماً يعني آن‏طور كه در قانون مي‏گويد. آقاي سبحاني بفرماييد.
سبحاني- به نظر من اگر «نامزدها» را «داوطلبان» بنويسيم بهتر است، اين در واقع روشن‏تر است و حقوقي‏تر، نه اين‏كه ما شوراي نگهبان خواهيم داشت اينها رسماً يا كتباً و به جاي رسماً، كتباً باشد كه رسماً يك معناي كشداري دارد آمادگي خودش را به شوراي نگهبان اعلام مي‏كند و شوراي نگهبان هم ليست را منتشر مي‏كند.
نايب رئيس- اينها جزييات است، آقاي كياوش بفرماييد. (كياوش- قبل از انتخابات بايد باشد.) بسيار خوب آقاي كريمي بفرماييد.
كريمي- به دنبال بياني كه آقاي هاشمي‏نژاد فرمودند آن جهت بايد ذكر بشود و براي فرار از محظوري كه صبح در كميسيون مشترك متذكر شديد جمل «قبلا اعلام بشود» كافي نيست بايد مدت آن ذكر بشود، يعني هم مركزي را كه درخواست را تصويب مي‏كنند و هم يك هفته، دو روز و بيست روز ... والا ممكن است دو ساعت قبل از برگزاري انتخابات اعلام بكند و به همين استناد بكند.
نايب رئيس- اين تفاسير را بايد قانون بعداً معين كند، خانم گرجي بفرماييد.
خانم گرجي- مي‏خواستم سؤال كنم، نامزدها، داوطلبان را هم شامل مي‏شود؟ به اصطلاح داوطلبان منفرد؟
نايب رئيس- معلوم مي‏شود كه توضيح صبح مورد توجه دوستان قرار نگرفته به طوري كه آقاي سبحاني هم اين را تكرار كردند، برادرمان آقاي دكتر غفوري در جلسه قبلي در آن گروه چند نفري بود اين مسأله آنجا مطرح بود و نكته‏اي را ايشان تذكر دادند كه ممكن است كسي شخصاً داوطلب نباشد و ديگران او را نامزد بكنند، بنابراين به اين شخص نمي‏گويند نامزد، ما طوري بنويسيم كه اين‏گونه افراد هم مشمول باشند. آقاي دكتر آيت بفرماييد.
دكترآيت- من مي‏خواستم توضيحي در مورد شروع بدهم كه مثلا سه ماه قبل بايد شروع بشود البته فرموديد كه اين هم مربوط به اصول بعدي مي‏شود.
                        مشروح مذاكرات قانون اساسى‏جلسه‏50-32، ص: 1216
نايب رئيس- آقاي مكارم بفرماييد.
مكارم شيرازي- مي‏خواستم عرض بكنم كه هم داوطلبان بنويسيد و هم نامزدها چون داوطلب، نامزد را در بر نمي‏گيرد و نامزد را داوطلب را.
نايب رئيس- چرا، هر داوطلبي را مي‏گويند نامزد، و خودش، خودش را نامزد كرده.
مكارم شيرازي- دوم اين‏كه كلمه «قبلا» را اگر بگذاريم مفهومش اين است كه قبل از نامزدي.
نايب رئيس- حقيقتش اين است بايد كلمه قبل از برگزاري انتخابات باشد براي اين‏كه اگر ننويسيم ممكن است تا اثناي انتخابات چيزي نگويد و بعد مثلًا بگويد آماده هستم، بنابراين آنچه اول عرض كردم به جا است يعني «قبل از شروع انتخابات» آقاي فوزي بفرماييد. (فوزي- منظور از قانون آيا مصوبه مجلس شورا است يا غير آن؟) خير، قانون آن مقرراتي كه در اين لحظات ارزش قانوني دارد بنابراين ممكن است قانون مجلس شوراي ملي باشد و قبل از آن قانون شوراي انقلاب. آقاي دكتر باهنر بفرماييد. (باهنر- به جاي نحوه انجام انتخابات بگذاريد نحوره برگزاري انتخابات.) درست است پيشنهاد به جايي است، خوب پس به هر حال متن را براي رأي‏گيري مي‏خوانم:
اصل 91 (اصل يكصد و شانزدهم)- نامزدهاي رياست‏جمهوري بايد قبل از شروع انتخابات آمادگي خود را رسماً اعلام كنند، نحوه برگزاري انتخاب رئيس‏جمهور را قانون معين مي‏كند.
لطفاً گلدان‏ها را براي گرفتن رأي نزد دوستان ببريد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه اخذ رأي را اعلام مي‏كنم، عد حاضر در جلسه هنگام اخذ رأي شصت و چهار نفر، تعداد كل آراء شصت چهار رأي، آراء موافق پنجاه ونه رأي، آراء مخالف چهار رأي، آراء ممتنع يك رأي، تصويب شد، تكبير (حضار سه مرتبه تكبير گفتند).
4- ورود هيأت فلسطيني و چند سخنراني به اين مناسبت‏
 (در ساعت شانزده هيأت فلسطيني كه در ميان آنها هاني الحسن نماينده دفتر سازمان آزادي‏بخش فلسطين و ابو جهاد رهبر عمليات نظامي الفتح ديده مي‏شوند همراه با دكتر يزدي وزير امور خارجه ايران به جلسه وارد شدند.)
نايب رئيس- ما در اين لحظه ميزبان مهمان‏هاي عزيزي از ملت برادر و عزيز فلسطين هستيم و نيم ساعتي از وقت جلسه را براي پذيرايي از اين مهمان‏هاي عزيزمان اختصاص مي‏دهيم برادرمان آقاي ابو جهاد فرمانده عالي فلسطيني و آقاي هاني الحسن و دستان ديگر تشريف آورده‏اند اول آنها خير مقدم مي‏گوييم.
 (در اين هنگام هيأت رئيسه به طرف آنها آمده و خوش‏آمد گفتند و آيت الله منتظري رئيس مجلس بررسي نهايي قانون اساسي پشت تربيون رفتند.)
آيت الله منتظري- اعوذ بالله من الشيطان الرجيم، بسم الله الرحمن الرحيم. سلام بر ابو جهاد كه به حق ابو جهاد مكني شده‏اند. سلام ما بر همه برداران و خواهران فلسطيني، سلام بر رهبر فلسطين برادر ابو عمار، سلام ما بر همه برداران و خواهران فلسطيني كه در اسرائيل در زندان و تحت شكنجه به سر مي‏برند من از طرف همه نمايندگان مجلس بررسي اساسي به جناب‏
                        مشروح مذاكرات قانون اساسى‏جلسه‏50-32، ص: 1217
آقاي ابو جهاد برادرمان و ساير برداران فلسطيني كه در مجلس بررسي تشريف آورده‏اند خير مقدم مي‏گويم، به مجلس ما خوش‏آمديد، به ايران ما كه منزل خودتان است خوش‏آمديد. همبستگي ملت ايران با برادران فلسطيني تازگي ندارد همان وقتي كه ملت ايران تحت ظلم دولت طاغوتي محمد رضا بود هر چند آن دولت به اسرائيل كمك مي‏كرد اما دل‏هاي ملت ايران براي برادران فلسطيني مي‏طپيد. من شخصاً به ياد دارم هنگامي كه در زندان بودم با اين‏كه برادران و خواهران ما را در شهرهاي ايران به شهادت مي‏رساندند ولي اخبار لبنان و فلسطين كه به ما مي‏رسيد همه ما را ناراحت مي‏كرد و به فكر برادران و خواهران بوديم الان هم توجه دارند كه براي اعلام همبستگي نسبت به برداران و خواهران فلسطيني كه در زندان‏هاي اسرائيل در حال اعتصاب غذا هستند دانشجويان دانشگاه‏هاي ايران اعلام روزه سياسي كرده‏اندو امروز از قم به من تلفن كردند كه حوزه علميه قم و بازاري‏هاي قم همه روزه گرفته‏اند و همه در دانشكده علوم اقتصادي و سياسي قم مجتمع شده‏اند به عنوان تحصن براي اعتراض به اين عمل دولت اسرائيل غاصب كه حقوق برادران فلسطيني ما را ناديده مي‏گيرد، البته هم كا اين گناه را از بالاتر از اسرائيل مي‏دانيم. اسرائيل يكي از ايادي امپرياليزم آمريكا است كه آنها همه منافع كشورهاي جهان سوم را مي‏خواهند در اختيار داشته باشند، اسرائيل طفل نامشروع دولت آمريكا است. اميدواريم ان شاء الله همين‏طور كه ملت ايران در اثر ايمان و استقامت و در اثر همبستگي و اتحاد همه اقشار و در اثر رهبري صحيح رهبر بزرگ ما حضرت آيت الله العظمي امام خميني به پيروزي رسيد ملت فلسطين هم در اثر همبستگي كه مي‏دانيم دارند و در اثر ايمان و تقوا و همبستگي با اسلام و رهبري صحيح رهبران بزرگ همچون آقاي ابو عمار و آقاي ابو جهاد و ساير رهبران به پيروزي كامل برسند و فلسطين و مسجد القصي كه قبله اول مسلمين است از دست اسرائيل غاصب نجات پيدا كند. من يك تذكر هم به همه برادران و خواهراني كه ممكن است صداي من را بشنوند مي‏دهم و آن اين‏كه به ملت فلسطين و ساير برادراني كه در حال مبارزه و جهاد هستند به هر نحوي كه هست بايد كمك كرد، كمك‏هاي معنوي به جاي خود، اما اقسام كمك‏ها بايد باشد براي اين‏كه اگر يك مسلمان در اقصي نقاط عالم گرفتاري داشته باشد (هر نحو گرفتاري) برادران ديگر در هر جا باشد به مقدار وسعت و امكان خودشان لازم است به آنها كمك كنند «المومنون اخوة المسلمين اخوه» همه با هم بالاخره برادريم، اميدواريم ان شاء الله يك روزي جشن پيروزي برادران فلسطيني را در فلسطين و در مسجدالقصي بگيريم و شركت كنيم. به اميد پيروزي همه مسلمين و همه مسنضعفين جهان. و السلام عليكم و رحمه الله و بركاته.
مترجم- الاخ ابوجهاد، الاخوة المرافقون، سلامي و سلام الشعب الايراني البطل و سلام زملائي فى هذا المجلس و سلام قائد الثورة الاسلامية المظفرة عليكم اخوتنا في الجهاد و اخوتنا في النضال يطيب لي باسمي و باسم اعضاء مجلس خبراء، المكلف بالتصويب علي دستور الجمهورية الاسلامية الايرانية ان ارحب بكم بيننا.
انكم في بيوتكم، انتم في بلدكم ايران، بلد فلسطين، ثورتكم ثورتنا مبادئكم مبادئنا و قضيتكم قضيتنا اننا نعرف ان الشاه كان يساعد اسرائيل و لكن الشعب الايراني كله كان مع الثورة الفلسطينية و انا حين كنت في السجن كان قلبي ينبض بحبكم و كان اخوتنا في السجن يتلقون اخباركم بكل رحابة صدر، انتصاركم كان انتصارا لنا جميعا و اليوم، حيث يضرب عن الطعام المعتقلون السياسيون في سجون اسرائيل فان الشعب الايراني متمثلا في فئات ثورية كثيرة من طلاب الجامعات و غيرهم اعلنوا الصوم السياسي تضامناً
                        مشروح مذاكرات قانون اساسى‏جلسه‏50-32، ص: 1218
مع المعتقلين السياسيين في سجون اسرائيل، و لقد جائني هذا الصباح خبر مفاده ان طلاب الحوزة العلمية في مدينة قم المقدسة هم و بقية الفئات ايضاً قد اعلنوا الصوم السياسي و انهم سيجتمعون في كلية الاقتصاد و العلوم السياسية احتجاجاً علي ما يتلقاه اخوتنا الفلسطينيون في سبحون اسرائيل من التعذيب و الحرمان.
ايها الاخوة المناضلون اننا نعرف ان وراء اسرائيل الامبريالية الامريكية. فاسرائيل مولود غير شرعي للولايات المتحدة الامريكية التي تريد استعمار العالم الثالث، و لكن بالاعتماد علي الله و كما انتصرت الئورة الاسلامية في ايران بقيادة سماحة آية الله العظمي الامام الخميني ادام الله ظله و بوحدة كلمة الشعب فاننا نرجوا ان تنتصر اثورة الفلسطينية بقيادة ابي‏عمار و قيادة ابي‏جهاد و بقية الاخوة الفلسطينيين، الحكمة عن طريق اتباع القيادة و عن طريق وحدة الشعب الفلسطيني، و عن طريق التمسك بمبادي الاسلام و مبادي القرآن. انني ارجوا ان تتحرر فلسطين كل فلسطين، و ان تتحرر اولي القبلتين و ارض النبوات فلسطين و ارجوا ان نحتفل في يوم ما بتحرير فلسطين في المسحد الاقصي و هنا يجب ان اذكر من يسمع كلامي ان علي كافة الشعوب ان تساعد الشعب الفلسطيني بكل انواع المساعدة لان النبي الاكرم صلي الله عليه و آله و سلم كان يقول «المؤمنون كالجسد الواحد اذا اشتكي منه عضو تداعي له سائر الاعضاء بالسهر و الحمي» و القرآن كريم يقول «انما المؤمنون اخوة» و هكذا فان من واجب كل الشعوب ان التساعد الشعوب المناضلة المؤمنة و في الختام ارحب بكم مرة اخري. و السلام عليكم و رحمة الله و بركاته.
نايب رئيس- الاخ ابوجهاد.
ابوجهاد- بسم الله الرحمن الرحيم. و الصلاة و السلام علي سيدنا محمد سيد الانبياء و المرسلين، الاخ رئيس المجلس، الاخوة الاعضاء انه لشرف عظيم لنا اليوم ان نقف لنتحدث الي مجلس الخبراء في جمهورية ايران الاسلامية، ناقلًا اليكم تحيات الاخ ابوعمار و الاخوة المجاهدين من قيادة فتح و منظمة التحرير الفلسطينية و اخوانهم و ابناء شعبهم الذين يعيشون في الارض فلسطين و حول المسجد القصي.
و في الحقيقة كانت تتدافع الافكار و نحن ندخل الي هذا المجلس، نتذكر قول الله تعالي «قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْ‏ءٍ قَديرٌ» و قوله تعالي «وَ نُريدُ أَنْ نَمُنَّ عَلَى الَّذينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثينَ».
تذكرنا كل احداث الثورة الايرانية التي وقفت تواجه طغيان الشاه في السنوات الماضية و تعذب ابناء هذا الشعب كما تعذب ايضاً الشعب الفلسطيني علي ايدي الطغاة الاسرائيليين لقد كتب الله لكم النصر و انتصرتم علي الطغيان و ان الشعب الفلسطيني ينتظر علي الطريق نصراً جديداً ان شاء الله.
عند ما كان يواجه الشعب الفلسطيني مؤامرة كامب ديفيد و يواجه المؤامرات السياسية علي قضيته و يحكم الاعداء «الحصار» حول هذا الشعب و حول قضية هذا الشعب يريدون ان تضعفوها اذا بنا نلمح نصركم يأتي من بعيد ليحطم حلقات الحصار و كان هذا نصراً من عندالله.
و لقد قال العدو الاسرائيلي و ناقشت قيادانه اثر هذه الثورة عليه و عبر في تقاريره كلها ان اسرائيل كانت اكثر المتضررين من هذه الثورة، نعم لقد تضررت اسرائيل لان ثورتكم وجهت ضربة الي الامبريالية آمريكاية و الي قاعدتها الرئيسية اسرائيل.
                        مشروح مذاكرات قانون اساسى‏جلسه‏50-32، ص: 1219
و لقد حملت ثورتكم معها دروساً كثيرة اهمها ان الانسان المسلم المسلح بايديولوجية، قادر علي ان تجعله يستشهد و بدون تردد، ذلك الانسان اذا ما اصبح جزءً من تنظيم جماهيري واسع فانه يكون قادراً حتي بدون سلاح ان يهزم بعقيدته اكبر قوة طاغوتية مسلحة، لقد اعادت هذه الثورة الي قلوبنا القناعة المطلقة بان كلمة «الله اكبر» ليست كلمة تقال و انما هي حقيقة مادية ملموسة، ليس هناك شيي‏ء علي هذه الارض اكبر من خالقه، بل و اكثر من ذلك فان الشعب الايراني العظيم تحت قيادة قائده الفذ آية الله الخميني قد اعاد تذكير العالم الاسلامي بان «الله اكبر» تعني انه لايوجد ظلم علي هذه الارض الا و يقهر و ينتهي، تعني انه لا يوجد باطل علي هذه الارض الا و سيزول، تعني انه لا يوجد طاغوت الا و سيسحق، و ان المستضعفين سوف يكتب الله لهم النصر.
لقد اخترتم طريقكم بعد ان حققتم النصر، وثقوا ايها الاخوة ان العالم اجمع يراقب و يتابع ما يجري عندكم حتي ما يجري فى هذه القاعة، و ان كل المستضعفين ينتظرون ان شاء الله ان تضعوا السياسة و النصوص التي تؤدي الي وحدتهم و الي الدفع بهم الي طريق النصر ان شاء الله.
و اكثر الناس متابعة لخطواتكم و انتصاراتكم هو ذلك الشعب الذي يعاني تحت الاحتلال السرائيلي، الشعب الفلسطيني حول المسجد الاقصي و الحرم الابراهيمي في الخليل، هؤلاء المؤمنون يتطلعون دائما مباركين انتصاركم الي اليوم الذي ندق فيه الابواب عليهم فاتحين ان شاء الله، نحمل لهم بشائر النصر، و من اولئك اخوانهم الذين في السجون و المعتقلات، هؤلاء الذين يعانون الكثير و الذين سيفرحون و لاشك و يقدرون هذه الوقفة من اخوانهم في الجامعات و منكم و من ابناء الشعب الايراني الي جانبهم، ان هذا سيعطيهم مدا و دفعا معنويا في نضالهم لمواجهة التحدي و مواجهة الغزات و السجانين و لذلك ان شاء الله سوف تحمل لهم هذه ايضا بيارق الامل و سوف تحمل لهم علائم التأكيد علي انهم ليسوا وحيدين و ان نصرهم قريب.
ان هذا الشعب الذي يواجه الاضطهاد الاسرائيلي من جنود الاحتلال و ان هذا الشعب الذي يعيش في القدس و حول القدس في الاراضي المحتلة، ان هذا الشعب الذي يعيش في مخيمات اللاجئين و الذي يتعرض لعدوان الجيش الاسرائيلي الغاري. الذي يقصف معسكراته و يدمر قري ابناء شعب لبنان في الجنوب اللبناني، هذا الشعب و اخوانهم في الجنوب اللبناني لن تقلل عزيمتهم هذه الموجات من الاعتداءات الاسرائيلية بل انهم يقفون باملهم، يقفون بايمانهم لمواجهة هذه الاعتداءات و الصبر عليها و الصمومد في وجهها و مواجهة كل نتائجها. و منذ بدا هذا الشعب نضاله تقف الموأمرات عليه و لم تتوقف الاعتداءات علي مراكزه و قراه و مدنه، بل استمرت و ازدادت يوما بعد يوم، موأمرات من العدو الاسرائيلي و احيانا موأمرات من الاشقاء كان يواجهها هذاالشعب بصبر و الم، و ان هذا الشعب و هو يواجه هذه الاعتداءات يثق بانه سيخرج من هذه المحنة و سيحقق النصر ان شاء الله.
و في الاشهر الاخيرة ركز هذا العدو عدوانه علي الجنوب اللبناني، ماذا يهدف من هذا العدوان انه يهدف الي تحطيم ارادة اولئك الصامدين في الجنوب انه يهدف الي بذر الشقاق بين الفلسطينيين و اللبنانيين في الجنوب، و لكن ارادة الشعب اقوي، و الحمدلله واجهوا ذلك بصير و مزيد من الالتحام.
لقد كانت وحدة الشعب الفلسطينى مع الشعب اللبنانى من الجنوب و اخواننا الشعية كانت هذه الوحدة اقوي سلاح واجهنا فيه كل الهجمات الماضية، و اليوم يحاول العدوي باستمرار اعتداءاته ان يثير الشقاق و لكننا نصر من خلال التعاون و الاتحاد معاً علي تخطي هذه العقبات.
والحمدلله اننا نسير في هذا الطريق و اننا نتطلع دائما الي ان نواجه الاعتداءات باستمرار بهذا
                        مشروح مذاكرات قانون اساسى‏جلسه‏50-32، ص: 1220
الموقف الواحد الموحد.
هذه الوحدة هي التي حمت الجنوب في الفترة الماضية عند ما جري الاعتداء الواسع علي الجنوب اللبناني واستطاع المقاتلون ان يواجهوا هذا العدوان الشرس ثمانية ايام يلياليها، قاتلوا هذا العدو الذي كان يريد ان ينهي المعركة في ساعات ليضع كل المقاتلين اسري بين يديه، ولكن الشعب بصموده و التحامه بالمقاتلين استطاع ان يواجه هذا العدوان و ان يرده علي اعقابه.
ان العدو الصهيوني يهمه مناطق الجنوب اللبناني و خاصة فيها مياه الليطاني و هو الان يقيم مشاريعه في صحراء النقب يتطلع الي المياه و يركز اعتداءاته علي مناطق المياه و لذلك يتطلع الي منطقة الليطاني يريد ان يضع يده عليها حتي يزود بحيرة طبريه التي انخفض منسوبها، يزودها بالمياه التي يحتاج اليها.
و اذا وصل الاسرائيليون لا سمح الله الي منابع الليطاني معني ذلك انه زود مشاربعه التي يريد ان يروي بها صحراء النقب بما يحتاج من المياه، و اذا صمدنا و منعناه فان ذلك يعني جفاف مشروعاته التي خطط لها منذ ثلاث سنوات لزياة كفاءة و مزروعات تلك الصحراء ان كيد العدو سيرد الي نحره ان شاء الله و انه يريد ان يشغل منظمة التحرير الفلسطينية عن هدفها الاساسي باستمرار نضالها في داخل الارض المحتلة و ان الشعب الصامد هناك كل يوم يقول بعملية عسكرية في عمق العدو و هويؤثر علي وجوده بضرباته، و يمنع الهجرة و يهز كيان العدو الاقتصادي و السياسي، و يحرز شعبنا بعد ذلك في تحركه السياسي انتصرات كبيرة.
عند ما جاءوا بمؤامرة كامب ديفيد ارادوا ان يجدوا بعض الناس الذين يؤيدون مشروع الحكم الذاتي الذي جاءت به مؤامرة كامب ديفيد، و لكن الحمدلله ايمان الشعب كان قويا بربه و قويا بقضيته و لذلك استطاع هذا الشعب ان يكون في موقف موحد و ان يقول للجمع امام العالم اجمع لا، لن يقف واحد خلف هذا المشروع و لن يرضي واحد بهذا المشروع، و من اجل ذلك خرج وزير خارجية الولايات المتحدة الامريكية بعد آخر زيارة له الي الارض المحتلة، خرج الي اروبا ليعلن امام وزراء خارجية اروبا لم نجد في كل فلسطين لا في الضفة الغربية و لا في قطاع غزة رجلًا واحداً يمكن ان يتعاون معنا في مشروع الحكم الذاتي الذي عرضناه.
و اعلن شعبنا في الارض المحتلة انه يلتف حول منظمة التحرير الفلسطينية فاعطاها ذلك دفعا سياسياً قوياً، كذلك احرزت هذه المنظمة انتصاراتها ايضاً في الساحة السياسية في كل اطراف العالم.
ايها الاخوة ان ثورتكم، و شعب فلسطين يناضل، تعطيه دفعا قويا و شحنات من الايمان اقوي و لذلك نحن و شعبنا هناك يتطلع الي وقفتكم دائما الي جانبه و اننا لنثق انكم بايمانكم، بقلوبكم، بحماسكم، كل شعبكم يقف الي جانب هذا الشعب الذي يواجه العدوان و انه يثق ان النصر ان شاء الله قريبا و سوف يتحقق النصر و تزول موجبات الضلال التي حلت فوق فلسطين ليشرق النور نور الايمان ان شاء الله و تشع من المسجد الاقصي انوار النصر و انوار الايمان من جديد باذن الله. حياكم الله و السلام عليكم و رحمة الله و بركاته.
مترجم- بسم الله الرحمن الرحيم. برادر رئيس مجلس خبرگان، برداران اعضاي مجلس خبرگان بزرگترين افتخار ما است كه امروز ميهمان شما هستيم من از طرف برادر ابو عمار و از طرف كليه برادران مجاهد خود را رهبران سازمان الفتح و سازمان آزادي‏بخش فلسطين درود كليه برادران و كليه مردم فلسطين را به شما مي‏فرستم. مردم فلسطيني كه اكنون در سرزمين‏
                        مشروح مذاكرات قانون اساسى‏جلسه‏50-32، ص: 1221
فلسطين زير سلطه اسرائيل زندگي مي‏كنند.
ما هميشه به ياد گفتار خدا هستيم كه فرمود: «قُلِ اللَّهُمَّ مَالِكَ الْمُلْكِ تُؤْتىِ الْمُلْكَ مَن تَشَاءُ وَ تَنزِعُ الْمُلْكَ مِمَّن تَشَاءُ وَ تُعِزُّ مَن تَشَاءُ وَ تُذِلُّ مَن تَشَاءُ بِيَدِكَ الْخَيرُ إِنَّكَ عَلىَ كلِّ شىْ‏ءٍ قَدِير» همچنين آي ديگر كه مي‏فرمايد: «وَ نُرِيدُ أَن نَّمُنَّ عَلىَ الَّذِينَ اسْتُضْعِفُواْ فىِ الْأَرْضِ وَ نجْعَلَهُمْ أَئمَّةً وَ نجْعَلَهُمُ الْوَارِثِين».
ما به ياد داريم تمام سرگذشت اين انقلاب و سير تاريخي اين انقلاب را، روزهايي كه مردم ستمديده ايران با ظلم و طغيان شاه رو به رو شدند و اين مردم در برابر شكنجه‏هاي وحشيانه شاه بودند همان‏گونه كه مردم فلسطين اكنون با شكنجه‏هاي وحشيانه اسرائيل‏ها رو به رو هستند. خدا براي شما پيروزي و نصر در برابر طاغوت عرضه كرد اما مردم فلسطين اكنون منتظر پيروزي ديگري هستند.
ما وقتي در برابر توطئه‏هاي كمپ ديويد و توطئه‏هاي دشمن مرتب رو به رو بوديم و حصارهاي سياسي از طرف دشمن به ما تنگ‏تر مي‏شد پيروزي شما يك راه‏گشايي براي ما بود كه اين حلقه حصار در هم شكست.
مقامات رهبري اسرائيل در تحليل و بررسي‏هايي كه پس از پيروزي انقلاب داشتتند به اين نتيجه رسيدند و اين را در گزارشات خود گفتند كه بزرگترين ضربه‏اي كه در منطقه خوردند خود اسرائيل بود چرا اين پيروزي انقلاب اسلامي ايران بزرگترين ضربه را امپرياليسم آمريكا و اسرائيل كه دست آمريكا در منطقه هست، زد.
پيروزي انقلاب اسلامي ايران اين حقيقت را به ما نشان داد كه اگر انسان مسلح به يك ايدئولوژي و اعتقاد باشد مي‏تواند بدون اسلحه بر دشمن خود پيروز شود مي‏تواند بر طغياني كه بر او مسلط است پيروز شود انقلابي كه مرتب رهبر حكيم ايران تكرار مي‏كرد كه به «الله اكبر» پيروز شد الله اكبري كه به تمام جهان اسلام ثابت كرد، يعني پيروزي حق بر باطل يعني پيروزي مردم بر طاغوت يعني در نتيجه پيروزي مستضعفين بر مستكبرين بود.
تمام جهان اكنون بر ايران و به تمام سير تحولات ايران مي‏نگرند، تمام مستضعفين منتظر قانون و سياست كلي كشور هستند آنها از جريانات دقيق اين مجلس باخبرند.
و بيشتر از همه منتظران اخبار ايران مردم ستمديده فلسطين هستند مردمي كه در زير يوغ ضربات اسرائيل زندگي مي‏كنند بيشتر مردمي كه در زندان‏هاي اسرائيل هستند آنها منتظر پيروزي‏هاي پي‏درپي شما در ايران مي‏باشند آنها تشكر مي‏كنند از موضع‏گيري سياسي و از روز سياسي كه در ايران شروع كرده‏ايد آنها با اين كار شما اميد ديگري و جان ديگري از اين كار پيدا مي‏كنند و يك اميد تازه‏اي براي آنها پيدا مي‏شود.
اين مردمي كه اكنون در خيمه‏گاه‏هاي فلسطين، مردمي كه در زير ضربات شديد اسرائيل زندگي مي‏كنند مردمي كه زير بمباران هواپيماهاي اسرائيل زندگي مي‏كنند همچنين برادران آنها در جنوب لبنان تمام آنها با صبر و استقامت در برابر حملات وحشيانه اسرائيل استقامت مي‏كنند و آنها با ايمان و صبر منتظر هستند تا پيروز شوند.
از زماني كه اين ملت شروع به مبارزه كرد توطئه‏هاي دشمن شروع شد توطئه‏هاي كه از دوست و دشمن براي او مي‏سازند اما او با قدرت و ايمان در برابر آنها مبارزه مي‏كند و او به اميد پيروزي است.
و در مدت اخير كه اسرائيل حملات شديد خود را بر جنوب لبنان تمركز مي‏دهد هدف او اين‏
                        مشروح مذاكرات قانون اساسى‏جلسه‏50-32، ص: 1222
است كه استقامت و صبر را هم بشكند و ايجاد اختلاف و تفرقه بين فلسطيني و لبنان بكند و اما او نمي‏تواند و اراده ملت قوي‏تر است.
از اول اتحاد و وحدت مردم فلسطين و لبنان و شيعه جنوب لبنان بود و اين قوي‏ترين سلاحي است كه ما در برابر حمله‏هاي اسرائيل داريم. اسرائيل مي‏خواهد مه اين اتحاد را در هم بشكند و ايجاد اختلاف و تفرقه بكند اما ما اصرار مي‏كنيم و بر آن هستيم كه اين اتحاد باشد.
همين اتحاد بود كه حمله شديد مدتي قبل به جنوب لبنان را در هم شكست و آن نظر اسرائيل را كه مي‏خواست در چند ساعت جنوب لبنان را اشغال كند با ايستادگي هشت شبانه روز مردم مبارز فلسطين و جنوب لبنان نقشه او خنثي گرديد.
هدف اساسي اسرائيل از حملات به جنوب لبنان اين است كه به سرچشم رود ليطاني برسد تا مسير آب رود ليطاني را از جنوب لبنان به طرف درياچه طبريه واريز كند و هدف او از اين آبياري مناطق سرزمين اشغال شده و صحراي نقب است.
و اگر اسرائيل توانست به اين برنامه خود يعني سرچشمه آب رود ليطاني برسد آينه برنامه‏هاي سه ساله آبياري منطقه سرزمين‏هاي اشغال شده جامه عمل مي‏پوشد اما ما بايد جلو اين نقشه دشمن را بگيريم.
هدف اصلي اسرائيل وارد ساختن ضربات مرتب به ملت فلسطين و مبارزان فلسطين است تا اين‏كه از هدف اساسي خود يعني از بين بردن اسرائيل جلوگيري كنند هدف او مشغول كردن مبارزان فلسطين است اما بحمدلله مبارزان روزي نيست كه يك عمل نظامي در داخل سرزمين اشغال شده انجام ندهند آنها هدفشان محدود ساختن فعاليت‏هاي سياسي و تحرك سياسي فلسطيني‏ها است خصوصاً پس از اين‏كه توطئه كمپ ديويد خنثي شد و آنها نتوانستند حتي يك نفر از فلسطيني‏ها خصوصاً در سرزمين اشغال شده به پشتيباني از طرح خود مختاري فلسطين پيدا كنند و حتي وزير امور خارجه آمريكا در اروپا پس از سفر اخير اسرائيل گفت ما حتي يك فلسطيني را در خود فلسطين پيدا نكرديم كه پشتيبان طرح خود مختاري فلسطين باشد.
همچنين ملت فلسطين پشتيباني خود را از سازمان آزادي‏بخش فلسطين اعلام كرد و اين سبب شد كه سازمان آزادي‏بخش فلسطين پيروزي‏هاي سياسي خود را در سطح جهان گسترش بدهد. مردم فلسطين منتظر پشتيباني و انقلاب شما هستند آنها با اين پشتيباني اراده و عزم خود را افزايش مي‏دهند آنها منتظر پيروزي انقلاب خودشان هستند خصوصاً زماني كه انقلاب ايران پشتيبان آنها است. آنها اميد دارند روزي كه بيت المقدس آزاد شود و مركز نور ايمان شود مركز آزادي تا زماني كه اين ظلم و طغيان شكست بخورد و مردم ستمديده پيروز شوند.
حياكم الله و السلام عليكم و رحمة الله و بركاته.
نايب رئيس- ملت عزيز ايران، خوش وقتيم كه در اثناي انجام وظيفه خطير بررسي نهايي قانون اساسي جمهوري اسلامي ايران اين توفيق را پيدا كرديم كه در اين ساختمان كه يك روزي پايگاه دشمنان اسلام و امت اسلام و دشمنان فلسطين و خلق مبارز فلسطين بود، از گروهي از پيشگامان و مجاهدان پيشتاز فلسطين پذيرايي كنيم. به نمايندگي از شما ملتي كه هميشه عشق خودتان را به فلسطين و آرمان فلسطين و آزاد كردن سرزمين فلسطين، سرزمين مسجد الاقصي، ابراز كرده‏ايد خير مقدم مي‏گوييم.
خوب به يادم مي‏آيد كه نزديك به بيش از سي سال پيش بود كه در ايران به رهبري‏
                        مشروح مذاكرات قانون اساسى‏جلسه‏50-32، ص: 1223
روحانيت مبارز و متعهد ايران تظاهرات عظيمي عليه اشغال سرزمين فلسطين برپا شد و از همان روز ملت ما خودش را شريك ملت فلسطين در همه رنج‏ها و محروميت‏ها مي‏ديد، و باور كنيد حتي آن موقع هم، در شرايطي كه زمينه مقدمات نهضت عظيم ملي نفت در ايران فراهم مي‏شد، ما باور نمي‏كرديم كه يك روز در چنين بنايي ميزبان برادران فلسطيني‏مان باشيم.
براي ما موجب بسي خوشحالي است و آرزو مي‏كنيم كه ديري نپايد كه در اينجا و در همه سرزمين‏هاي اسلام جشن آزادي فلسطين و پيروزي خلق مبارز فلسطين را بر دشمن دژخيمش برپا كنيم. ان شاء الله. (نمايندگان- ان شاء الله)
صدوقي- نهضت مردم ايران در سي سال قبل به رهبري روحانيت مبارز مخصوصاً آيت الله كاشاني بود و خوب است در اينجا هم اسمي از آن مرد بزرگ برده شود چون همكاري‏هاي بسيار ارزنده‏اي براي ملت ما انجام داد. همچنين خوب است كه از حضرت امام موسي صدر هم كه بيش از يك سال است او را مخفي و پنهان كرده‏اند، نامي برده شود و از او تجليل به عمل آيد.
نايب رئيس- هر دو را جناب‏عالي فرموديد و مطالب ما را با بيان خودتان تكميل فرموديد، متشكرم. آقاي كياوش بفرماييد.
كياوش- بسم الله الرحمن الرحيم. موقع را مغتنم مي‏شمارم و پيشنهاد مي‏كنم كه موافقت بفرماييد مجلس بررسي قانون اساسي را نيز مثل ساير برادران دانشگاهي و حوزه علميه قم براي اعلام همبستگي و تفهيم كلمه توحيد به جهان و اعلام همبستگي با كلي برداران فلسطيني علي الخصوص برادراني كه در زير شكنجه‏هاي دژخيمان صهيونيسم هستند، فردا را روزه اعلام بداريد.
صدوقي- عرض كنم كه روزه ما بايد به طريق ديگري باشد روزه ما اين است كه كمك كنيم هر چه زودتر قانون اساسي جمهوري اسلامي ايران به تصويب برسد.
نايب رئيس- آقاي كياوش مي‏فرمايند مانعة الجمع هم نيست. با اجازه دوستان از برادران فلسطيني خداحافظي مي‏كنيم.
 (در اين مقطع اعضاء هيأت رئيسه به نمايندگي از همة نمايندگان مجلس خبرگان، با هيأت فلسطيني كه در جلسه علني حضور يافته بودند، خداحافظي كردند.)
5- طرح و تصويب اصل 92 (اصل يكصد و هفدهم)
نايب رئيس- خوب، كارمان را ادامه مي‏دهيم اصل 92 مطرح است از آقاي آِيت الله خواهش مي‏كنم قرائت فرمايند.
اصل 92- رئيس‏جمهور به اكثريت مطلق آراء شركت‏كنندگان انتخاب مي‏شود ولي هرگاه در دور نخست هيچ يك از نامزدها چنين اكثريتي به دست نياورد، روز جمعه هفته بعد براي بار دوم رأي گرفته مي‏شود، در دور دوم تنها دو نفر از نامزدها كه در دور نخست آراء بيشتري داشته‏اند شركت مي‏كنند، ولي اگر بعضي از نامزدهاي دارنده آراء بيشتر، از شركت در انتخابات منصرف شوند از ميان بقيه، دو نامزدي براي انتخاب مجدد معرفي مي‏شوند كه در دور نخست بيش از ديگران رأي داشته‏اند.
صدوقي- بحثي ندارد، رأي بگيريد.
نايب رئيس- بلي، گويا همة بحث‏ها راجع به اين اصل در جلسه صبح شده است. آيا
                        مشروح مذاكرات قانون اساسى‏جلسه‏50-32، ص: 1224
مطلب تازه‏اي دوستان دارند؟ آقاي رباني شيرازي سؤالي داشتيد؟ (رباني شيرازي- من مخالفم) مخالفيد؟ بسيار خوب، آقاي سبحاني سؤالي بود؟
سبحاني- اولا مقيد كردن به جمعة بعد شايد از حالا دست آنها را ببند شايد مقتضيات ايجاب مي‏كند كه مثلا ... (هاشمي‏نژاد- مثلا روز سه‏شنبه باشد.) (خنده نمايندگان) خير، مثلا فاصله بيشتري غير از جمعه هفته بعد لازم باشد، شما هم كه آقاي هاشمي‏نژاد، علم غيب مي‏دانيد، اين يك مطلب و مطالب ديگر اين‏كه در عبارت «اگر بعضي از نمايندگان دارنده آراء بيشتر»، مقصود از آن «بعض» يكي از آن دو نفر است؟ همان دو نفري كه رأي بيشتر به دست آوردند؟ اين مبهم است و مطلب براي خواننده روشن نيست.
نايب رئيس- توضيح بدهم، راجع به مطلب اولي كه فرموديد، فاصله هرچه كمتر باشد تجربه نشان داده است بهتر است. بنابراين در اينجا هم حداقل فاصله رعايت شده است، و چون انتخاب رئيس‏جمهور اهميت دارد خواسته‏ايم كه از اين جهت تأخير به وجود نيايد. اما اين‏كه نوشته شد «بعضي از نامزدهاي دارنده آراء بيشتر» لازم نيست يكي از آن دو نفر باشد. ممكن است از يك ليست ده نفري، در اين فاصله پنج نفرشان منصرف شوند. بنابراين مي‏گوييم از باقيمانده نامزدها، دو نفر اول، آقاي بشارت سؤالي داريد؟
بشارت- وقتي كه اين نفر فرض مي‏كنيم سي درصد از آراء مردم را به خودشان اختصاص داده‏اند، در حقيقت اين دو نفر را نامزد بعدي كرده‏ايم، بدين ترتيب آيا مردم را ملزم نكرده‏ايم كه از بين اين دو نفر يكي را انتخاب كنند؟ اين يك نوع اجبار براي مردم نيست؟ اينها كه اين قدر مجبوريت ندارند كه فقط سي درصد از آراء مردم را برده‏اند، چطور ممكن است كه مردم را وادار كنيم كه حتماً يكي از آن دو نفر را انتخاب كنند؟ (نايب رئيس- به هر حال اين، از بن‏بست اجتماعي بهتر است) يك عده ديگري را نامزد كنند، شايد اينها اصلًا مجبوربيت اجتماعي ندارند.
نايب رئيس- خوب، اگر نامزدهاي بعدي هم به همين سرنوشت دچار شدند چه بايد كرد؟ پس بالاخره يك روزي به اين مسأله مي‏رسيم. (بشارت- دو سه بار ادامه بدهيد تا ...) تا ان‏
شاء الله با انتخابات بگذرد. آقاي دكتر غفوري فرمايشي بود؟
گلزاده غفوري- من مي‏خواستم در اينجا يك تذكري بدهم. اولا اميدواريم كه در نظام جمهوري اسلامي ايران همه مشاركت در امور اجتماعي را يك نوع تكليف براي خودشان بدانند، ولي از آنجا كه بايد در قانون اساسي همه حوادث را پيش‏بيني كرد و در گذشته هم سوابق تلخي از شركت نكردن مردم در اين امور داشته‏ايم، در اينجا بايد يك حداقلي براي آراء مردم در نظر بگيريم. الان از سي و شش ميليون جمعيت ايران حدود بيست و دو ميليون نفر مي‏توانند در انتخابات شركت كنند و رأي بدهند، يعني حق رأي دادن دارند. با اين چيزهايي كه در اينجا نوشته شده اگر در بين نامزدهاي رياست‏جمهوري، يك نفر كه اكثريت مطلق دارد فرض بفرماييد سه يا چهار ميليون رأي داشته باشد، آيا اين شخص باز هم برگزيده همه مردم نمي‏تواند باشد؟ بنابراين من پيشنهاد مي‏كنم كه يك حداقل و يك نصاب در اينجا گذاشته شود تا رئيس‏جمهور، مفهوم و مصداق جمهوري و جمهوري اسلامي پيدا كند و رئيس‏جمهور منتخب همه مردم باشد. به هر حال من پيشنهاد مي‏كنم كه يك حداقل، مثلا يك چهارم يا يك پنجم از كل كساني كه حق رأي دارند، در اينجا گنجانده شود تا خداي ناكرده ما يك‏
                        مشروح مذاكرات قانون اساسى‏جلسه‏50-32، ص: 1225
روزي را نبينيم كساني به عنوان برگزيده مردم معرفي شده‏اند كه واقعاً رأي اكثريت مردم را نداشته باشند.
نايب رئيس- آقاي دكتر غفوري، اگر اين مقدار حداقل كه شما مي‏فرماييد باز هم به دست نيامد، آن وقت تكليف مملكت چه مي‏شود؟
گلزاده غفوري- آن وقت معلوم مي‏شود رضايت عمومي حاصل نشده و بايد يك فكر اساسي كرد.
نايب رئيس- مملكت همين‏طور بلاتكليف بماند تا يك فكر اساسي بكنيم؟
گلزاده غفوري- مقصود من اين است كه به اين موضوع توجه داشته باشيد و يك فكري برايش بكنيد.
نايب رئيس- آقاي يزدي فرمايشي داريد؟
يزدي- چون كلمه «نامزدها» زياد تكرار شده، اگر در عبارت «ولي اگر بعضي از نامزدهاي دارنده آراء بيشتر» بنويسيم «ولي اگر بعضي از آنان ...» اين هم مطلب را تمام مي‏كند و هم اين كلمه كمتر تكرار شده است.
نايب رئيس- شايد اين تكرار به استحكام بيشتر بيارزد. آقاي فاتحي؟
فاتحي- در اينجا آمده است كه اگر بعضي از نامزدهاي دارند آراء بيشتر از شركت در انتخابات منصرف شوند در اين صورت از بين نامزدها دو نفري كه بيشتري دارند به مردم اجازه مي‏دهيم كه به آنها رأي بدهند ولي شايد عده‏اي از مردم تجديد نظر كرده باشند و در انتخاب مجدد به نامزدهاي ديگري غير از اين دو نفر رأي بدهند و اتفاقاً رأي بيشتر هم به دست بياورند بنابراين مقيد كردن مردم به اين كه حتما به اين دو نفر از نامزدها رأي بدهند جنبه شرعي ندارد.
نايب رئيس- آقاي رباني شيرازي به عنوان مخالف بفرماييد صحبت كنيد.
رباني شيرازي- مطلبي كه آقاي دكتر غفوري بيان فرمودند همان مطلبي بود كه من مي‏خواستم عرض كنم و گفتار ايشان مستغني است از آن‏كه من مطلبي را بيان كنم مضافاً به اين‏كه وقتي كه ما رئيس‏جمهوري را با آراء مردم انتخاب مي‏كنيم معنايش اين است كه خواسته مردم برآورده شود و رئيس‏جمهور پشتوانه مردمي داشته باشد. اگر چنان‏چه درصد آرا كم باشد به قسمي كه مورد اعتماد اكثريت مردم نبود، اين رئيس‏جمهور براي مردم، رئيس‏جمهور نمي‏شود. بايد به چنين بن‏بستي فكري كرد و حد نصابي دارد كه اگر به آن حد نصاب رسيد آن شخص رئيس‏جمهور است و اگر چنان‏چه به آن حد نصاب نرسيد آن وقت بايد يك فكر و چاره‏اي انديشيد.
نايب رئيس- ما كه نمي‏توانيم مجلس را معطل كنيم. آقاي غفوري حدود دو هفته قبل اين مطلب را مطرح كردند و لازم بود در اين مدت دو هفته خودشان هم آن فكر و چاره را مي‏گفتند. (گلزاده غفوري- ما طرح مي‏دهيم، كسي نمي‏خواند و كسي هم نمي‏پرسد) آقاي منتظري بفرماييد.
منتظري- همان‏طوري كه صبح گفتيم عبارت اينجا مبهم و ناقص است، براي اين‏كه اينجا آمده است «در دور نخست آراء بيشتري داشته‏اند شركت مي‏كنند» صريح نيست كه مقصود كسي است كه اكثريت مطلق را دارد يا اكثريت نسبي؟ پس بايد بنويسيم «كسي كه اكثريت مطلق را پيدا كند رئيس‏جمهور خواهد بود».
قرشي- راجع به اكثريت مطلق و اين‏كه هيچ يك از نامزدها چنين اكثريتي به دست‏
                        مشروح مذاكرات قانون اساسى‏جلسه‏50-32، ص: 1226
نياورد توضيح فرماييد.
نايب رئيس- توضيحش اين است كه اگر ده نفر نامزد رياست‏جمهوري هستند انتخابات برگزار مي‏شود، چهارده ميليون نفر رأي مي‏دهند، نفر اول هفت ميليون و يك رأي مي‏آورد، در اينجا انتخابات تمام است چون اين يك نفر از چهارده ميليون رأي، اكثريت مطلق به دست آورده است زيرا نصف علاوه يك كل آراء را دارد. پس در اين حالت كه چهارده ميليون رأي به نام ده نفر در صندوق‏ها ريخته شده وقتي نفر اول حداقل هفت ميليون و يك رأي داشته باشد، مسأله انتخابات تمام است و او رئيس‏جمهور است، ولي اگر نفر اول 6999999 رأي و يا حتي درست هفت ميليون رأي آورد و بقيه آراء هم بين ديگران تقسيم شده باشد، در اينجا نفر اول اكثريت نسبي دارد ولي چون اكثريت مطلق ندارد يعني كل آراء به دست آمده او نصف به علاوه يك نيست در اينجا است كه مي‏گوييم بايد از فرمول دوم استفاده كرد. يعني مجدداً انتخابات را برگزار كنيم و نفر اول و دومي كه بيش از ديگران رأي آورده‏اند، معين مي‏شوند و مردم فقط به يكي از اين دو نفر رأي مي‏دهند و هر كدام رأي بيشتري آورد خود به خود اكثريت مطلق خواهد داشت و او به عنوان رئيس‏جمهور معرفي مي‏شود.
موسوي تبريزي- مطلبي كه آقاي دكتر غفوري فرمودند كه ممكن است روزي كار به جايي برسد كه فقط دو سه ميليون نفر را انتخابات شركت كنند و رئيس‏جمهور با رأي اين دو، سه ميليون نفر انتخاب شود، آن وقت معلوم مي‏شود مردم نظام جمهوري اسلامي را نخواستند و قبول ندارند يعني بايد اصلا به فكر يك نظام جديد باشند.
رباني شيرازي- اين معنايش اين نيست كه جمهوري را قبول ندارند بلكه كانديداها را قبول ندارند.
نايب رئيس- آقاي عرب سؤالي بود؟
عرب- من يك پيشنهاد اصلاح عبارتي دارم يعني در صدر ماده بايد نوشته شود «رئيس‏جمهور با اكثريت مطلق آراء ...» و اصلاح ديگر اين‏كه در آنجا كه نوشته‏ايد «روز جمعه هفته بعد براي بار دوم رأي گرفته مي‏شود» بنويسيم «اخذ مي‏شود».
نايب رئيس- بسيار خوب، آقاي فوزي قرمايشي داريد؟
فوزي- به نظرم اكثريت مطلق آراء فايده‏اي در انتخاب رئيس‏جمهور از حيث كثرت آراء ندارد زيرا بالفرض اگر در دفعه اول با هفت ميليون رأي اكثريت مطلق به دست نياورد، و در دفعه دوم مثلا با سه ميليون رأي اكثريت مطلق را دارا باشد، لازم مي‏آيد با هفت ميليون رأي برنده نباشد ولي با سه ميليون رأي برنده شده باشد.
نايب رئيس- صبح هم اين مطلب را فرموديد و عرض شد كه اين احتمال بسيار ضعيف است و معمولَا به عكس آن‏چه فرموديد هست. چون وقتي در دور دوم مردم بايد يكي از آن دو نفر را انتخاب كنند وسواس بيشتري به خرج مي‏دهند و معمولا آراء بيشتري در صندوق‏ها ريخته مي‏شود. به هر حال همان‏طوري كه در پيش‏نويس قبلي هم صاحب‏نظران پيش‏بيني كرده بودند و ما هم كم و بيش همان مطلب را در اينجا ذكر كرده‏ايم چون حالت بن‏بست براي مملكت به هيچ وجه خوب نيست و بدترين حالت‏ها است، خواسته‏ايم بدين ترتيب بن‏بست را شكسته باشيم و اگر ملت مي‏بيند كه واقعاً در شرايطي است نمي‏تواند يك نفر را به عنوان رئيس‏جمهور انتخاب كند كه مورد اعتماد اكثريت مردم باشد، حتماً يك فكري خواهد كرد. با اجازه‏
                        مشروح مذاكرات قانون اساسى‏جلسه‏50-32، ص: 1227
دوستان يك بار ديگر اين اصل براي رأي‏گيري مي‏خوانم:
اصل 92 (اصل يكصد و هفدهم)- رئيس‏جمهور به اكثريت مطلق آراء شركت‏كنندگان انتخاب مي‏شود ولي هرگاه در دور نخست هيچ يك از نامزدها چنين اكثريتي به دست نياورد، روز جمعه هفته بعد براي بار دوم رأي گرفته مي‏شود، در دور دوم تنها دو نفر از نامزدها كه در دور نخست آراء بيشتري داشته‏اند شركت مي‏كنند، ولي اگر بعضي از نامزدهاي دارنده آراء بيشتر، از شركت در انتخابات منصرف شوند از ميان بقيه، دو نامزدي براي انتخاب مجدد معرفي مي‏شوند كه در دور نخست بيش از ديگران رأي داشته‏اند.
نايب رئيس- از آقايان منشي‏ها خواهش مي‏كنيم در اخذ و شمارش آراء نظارت فرمايند.
 (اخذ رأي به عمل آمد و نتيجه به شرح زير اعلام شد)
نايب رئيس- عده حاضر در جلسه هنگام اخذ رأي شصت و چهارنفر، تعداد كل آراء شصت وشش رأي (دو رأي به قيد قرعه خارج شد)، آراء موافق پنجاه و چهار رأي، آراء مخالف پنج رأي و آراء ممتنع پنج رأي، بنابراين تصويب شد، تكبير (حضار سه مرتبه تكبير گفتند).
مكارم شيرازي- يك بار ديگر توصيه بفرماييد كه دوستان موقعي كه رأي مي‏دهند توجه داشته باشند كه در كارت‏هاي رأي به هم نچسبد و در نتيجه تعداد آرا بيشتر نشود.
يزدي- گاهي سهوا اين‏طور مي‏شود، عمداً كسي دو رأي نمي‏دهد.
6- طرح و تصويب اصل 93 (اصل يكصد و هجدهم)
نايب رئيس- از آقاي آيت خواهش مي‏كنم اصل بعدي را قرائت بفرمايند.
اصل 93- مسؤوليت نظارت بر انتخابات رياست‏جمهوري بر عهدة شوراي نگهبان و قبل از تشكيل نخستين شوراي نگهبان بر عهده انجمن نظارتي است كه قانون تعيين مي‏كند.
نايب رئيس- فكر مي‏كنم اين اصل تكميل است و چون به حد كافي در جلسه صبح بحث شده است، ديگر بحث ندارد.
رباني شيرازي- فقط يك كلمه «است» را بعد از «شواري نگهبان» اضافه كنيد و بعد رأي بگيريد.
صافي- در اينجا كه نوشته شده «قانون معين مي‏كند» مقصود چه قانوني است؟
نايب رئيس- عرض شود و قبل از تشكيل مجلس شوراي ملي، قانون شوراي انقلاب است و وقتي هم مجلس تشكيل شد بديهي است قوانين را مجلس شوراي ملي وضع مي‏كند آقاي فوزي شما فرمايشي داريد؟
فوزي- اگر منظور از قانون مصوب مجلس شوراي ملي باشد اشكالي متوجه اين اصل است والا اشكال مرتفع است.
سبحاني- در پيش‏نويس قبلي انجمن عالي نظارت نوشته شده، چرا آن را تغيير داده‏اند؟
نايب رئيس- انجمن نظارت تعبير مصطلح روز است، به اين ترتيب دوستان تذكرات خود را دادند يك بار ديگر اين اصل را براي رأي‏گيري با ورقه مي‏خوانم:
اصل 93- (اصل يكصد و هجدهم) مسؤوليت نظارت بر انتخابات رياست‏جمهوري بر عهدة شوراي نگهبان و قبل از تشكيل نخستين شوراي نگهبان بر عهده انجمن نظارتي است كه قانون تعيين مي‏كند.
                        مشروح مذاكرات قانون اساسى‏جلسه‏50-32، ص: 1228
نايب رئيس- لطفاً گلدان‏ها را براي رأي‏گيري نزد دوستان ببريد از آقايان منشي‏ها هم خواهش مي‏كنيم در اخذ و شمارش آراء نظارت بفرماييد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري، عده حاضر در جلسه هنگام رأي‏گيري شصت و چهارنفر، تعداد كل آراء شصت و پنج نفر رأي (يك رأي اضافي به قيد قرعه حذق شد) آراء موافق پنجاه و نه رأي، آراء مخالف يك رأي و آراء ممتنع چهار رأي، بنابراين تصويب شد، تكبير (حضار سه مرتبه تكبير گفتند).
7- طرح و تصويب اصل 94 (اصل يكصد و نوزدهم)
نايب رئيس- اصل 94 مطرح است البته يك اصلاح عبارتي در آن شده است عنايت بفرماييد با آن اصلاح قرائت مي‏شود.
اصل 94- هر گاه مدت رياست‏جمهوري پايان يابد و انتخاب رئيس‏جمهور جديد به علت اغتشاش كشور ممكن نباشد رئيس‏جمهور با تصويب مجلس شوراي ملي و شوراي نگهبان و ديوان‏عالي كشور و تأييد رهبري براي مدتي محدود كه تعيين خواهند كرد به كار خود ادامه مي‏دهد.
نايب رئيس- يك پيشنهاد اصلاحي من دارم راجع به اصل كه اگر دوستان دير گفتند نوبتم كه رسيد مي‏گويم. آقاي موسوي تبريزي شما نظري داريد؟ (موسوي تبريزي- مخالفم.) آقاي فوزي شما نظري داريد؟ (فوزي- مخالفم.) آقاي مكارم شما نظري داريد؟ (مكارم شيرازي- بنده پيشنهاد اصلاح عبارتي دارم.) اصلاحتان مطلبي است؟ (مكارم شيرازي- بله) پس اجازه فرماييد براي بعد، آقاي پرورش نظري داريد؟ (پرورش- يك اصلاح مطلب دارم.) آقاي آيت نظري داريد؟ (آيت- مخالفم.) آقاي دكتر قائمي نظري داريد؟ (دكتر قائمي- مخالفم.) آقاي قرشي نظري داريد؟ (قرشي- اين كلمه «دچار اغتشاش» را تبديل كنيد به «در موارد ضروت».) بسيار خوب، خود بنده هم پيشنهادي دارم كه اگر دوستان مخالف نگفتند خواهم گفت، آقاي بني صدر نظري داريد؟ (بني صدر- شما در دو مورد چه پيشنهاد داشته باشد و چه اصلاح عبارتي باشد نمي‏گذاريد كه حرف بزنم.) آقاي كياوش نظري داريد؟ (كياوش- بنده اصلا مطلبي دارم.) آقاي رباني شيرازي نظري داريد؟ (رباني شيرازي- من نظرم اين است «در حالت جنگ» اضافه شود.) در اينجا كسي به عنوان موافق كسي اسم ننوشته است آقاي تهراني نظري داريد؟ (آيت- اسم بنده را به عنوان موافق بنويسيد.) آقاي موسوي به عنوان مخالف بفرماييد.
موسوي تبريزي- بسم الله الرحمن الرحيم. هر گاه مدت رياست‏جمهوري پايان يابد (آن‏طور كه آقاي دكتر بهشتي اصلا فرمودند) و انتخاب رئيس‏جمهور جديد به علت اغتشاش كشور ممكن نباشد رئيس‏جمهور با تصويب مجلس الي آخر. البته يك اشكالي آقاي بني صدر داشتند كه فرمودند و صبح جواب داده شد، اشكال ديگري كه به نظر من مي‏آيد اين است كه اغتشاش در كشور ممكن است از جانب خود رئيس‏جمهور باشد، نه از اين نظر كه جرمي مرتكب شده است يا مثلا فرض بفرماييد بگوييم متهم است اصلا سوء اداره دارد، سوء سياست دارد، سوء اداره و سياست از آن مفاهيمي است كه «يدرك ولا يوصف»، اگر اين‏طور باشد مثل آن مثلي‏
                        مشروح مذاكرات قانون اساسى‏جلسه‏50-32، ص: 1229
مي‏ماند كه بچه‏اي در بغل مادرش گريه مي‏كرد يك سياهي آمد گفت نه نه، گريه نكن و نترس بچه، گفتند آقا اين بچه از تو مي‏ترسد شما برويد كنار او گريه‏اش را قطع مي‏كند، بنابراين اگر علت اغتشاش كشور به وسيله رئيس‏جمهور باشد آن رئيس‏جمهور ديگر نبايد دوباره رئيس‏جمهور باشد اگر مدت رياست‏جمهوريش پايان يافته باشد بايد شورايي مركب از ديوان‏عالي كشور و يك فرد هم از شوراي نگهبان يا اين‏كه خود رهبر و شوراي رهبري در آن مدت اين رياست را عهده‏دار باشد و امور مملكت را خودش اداره بكند، اگر اين‏طور شد ديگر آن رئيس‏جمهور را نبايد بگوييم بدون انتخابات و بدون اين‏كه مجوز قانوني داشته باشد مملكت را اداره بكند چون مدت رياستش هم سرآمده بنابراين شوراي رهبري با يك شورايي مركب از ديوان‏عالي كشور و يا از شوراي نگهباني كه براي قانون اساسي داشتيم از اينها چند نفر مملكت را براي مدت موقتي اداره بكنند تا ملكت آرام بشود بعد انتخابات جديد بكنند.
نايب رئيس- متشكرم آقاي فوزي مطلب ديگري داريد؟
فوزي- از يك جهتي بنده با ايشان موافق هستم از جهت ديگري خير، و آن اين است كه در كميسيون مشترك مطرح شد كه ممكن است يك وقتي الرئيس عملا ايجاد اغتشاش و ناامني بكند تا رياستش ادامه پيدا كند، براي رفع اشكال تأييد رهبري به آن اضافه كردن ولي اضافه كردن تأييد رهبري هم اين اشكال را برطرف نمي‏كند زيرا مقام رهبري متوجه شد كه محيط در اثر ناامني براي انتخابات و رأي‏گيري مناسب نيست نمي‏تواند اقدامي بكند، بنابراين لازم است در اين قبيل موارد شوراي جمهوري، كشور را اداره كند تا اغتشاش و ناامني برطرف شود.
دكتر شيباني- آقا بنده يك تذكري بدهم آقايان بي‏توجهي مي‏كنند من اين اصل 98 را پانزده روز پيش تكثير كردم و همين جا بين آقايان توزيع شد، متأسفانه مطالعه نمي‏كنند و مي‏آيند اينجا و وقت جلسه را مي‏گيرند، من اين اصل را مي‏خوانم: «در صورت فوت يا كناره‏گيري رئيس‏جمهور يا بيماري بيش از دو ماه يا ساير موجباتي كه مانع از اجراي وظايف شود و وظايف و اختيارات رئيس‏جمهور با استثناي اختيار مربوط به درخواست تجديد نظر نسبت به مصوبات مجلس، با شوراي موقت رياست‏جمهوري است» و عين آن چيزي را كه آقايان مي‏خواهند اينجا است، به فرض اين‏كه آن رئيس‏جمهور بد كرد او را عزل مي‏كنند و اين را به جايش مي‏آورند.
نايب رئيس- عرض مي‏شود به اين ترتيب ماحصل مطالبي كه آقايان مي‏فرمايند تبديل مي‏شود به پيشنهادي كه با توجه به اصل بعدي كه برادمان آقاي دكتر شيباني خواندند اينجا راحت بايد نوشت، كه اين هم يكي از آن حالاتي است كه ادارة كشور به دست شوراي موقت رياست‏جمهوري خواهد بود و مسأله ديگر تمام مي‏شود. اگر مطلب تمام آقاياني كه اينجا اسم نوشته‏اند همين است اين را اينجا بياوريم و كار را تمام بكنيم.
دكتر آيت- پس اين اصل به طور كلي زائد است و آن مورد را به همان اصلي كه آقاي دكتر شيباني خواندند اضافه مي‏كنيم.
نايب رئيس- عرض مي‏شود كه اين‏طور پيشنهاد شده است و فكر مي‏كنيم پيشنهاد به جايي باشد، كه ما اين حالت را هم به عنوان يكي از حالات ديگر در موقع تنظيم آن اصل اضافه كنيم و اصلا اين اصل را حذف مي‏كنيم.
                        مشروح مذاكرات قانون اساسى‏جلسه‏50-32، ص: 1230
موسوي تبريزي- اجازه بفرماييد تذكري بدهم. اين بحثي كه داريم از آنجاست كه مدت رياست‏جمهوري تمام شده است.
نايب رئيس- ما هم مي‏فهميم عرض كردم كه اين حالت را هم به آن اصل اضافه مي‏كنيم بنابراين با در نظر گرفتن اصل 98 اين اصل حذف مي‏شود و شماره اصل بعدي مي‏شود 94 حالا اصل 94 جديد مطرح است قرائت مي‏شود.
اصل 94- انتخاب رئيس‏جمهور جديد بايد حداقل يك ماه پيش از پايان دوره رياست‏جمهوري قبلي انجام شده باشد و در فاصله انتخاب رئيس‏جمهور جديد و پايان دورة رياست‏جمهوري سابق، رئيس‏جمهوري پيشين وظايف رياست‏جمهوري را انجام مي‏دهد.
نايب رئيس- آقاي يزدي نظري داريد؟
يزدي- جمله آخر اين اصل درست نيست، يك رئيس‏جمهور تا قبل از اين‏كه مدت رياست‏جمهوري او پايان يابد به وظايفش عمل مي‏كند، در جمله اول وقتي كه گفتيم بايد انتخابات يك ماه قبل از پايان مسؤوليت او پايان يابد مطلب تمام است اين‏كه مجددا ما بگوييم بايد تا وقتي كه رئيس‏جمهور دوم انتخاب مي‏شود رئيس‏جمهور اولي كارش را انجام بدهد او وظيفه قانوني‏اش را دارد انجام مي‏دهد پس اين جمله بعد «در فاصله انتخاب رئيس جديد تا آخر» زيادي است.
نايب رئيس- اين فقط تصريح است يعني يك چيزي را كه مفهوم جمله اول مي‏رساند با تصريح تبديل به منطوق كرده‏اند بنابراين با اجازه آقايان يك مرتبه ديگر براي رأي‏گيري خوانده مي‏شود.
اصل 94 (اصل يكصد و نوزدهم)- انتخاب رئيس‏جمهور جديد بايد حداقل يك ماه پيش از پايان دورة رياست‏جمهوري قبلي انجام شده باشد و در فاصله انتخاب رئيس‏جمهور جديد و پايان دورة رياست‏جمهوري سابق، رئيس‏جمهوري پيشين وظايف رياست‏جمهوري را انجام مي‏دهد.
نايب رئيس- نسبت به اين اصل با ورقه و به صورت مخفي رأي گرفته مي‏شود.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري را اعلام مي‏كنم، عدة حاضر در جلسه هنگام رأي‏گيري شصت و سه نفر، تعداد كل آراء شصت و سه نفر رأي، آراء موافق پنجاه و هشت رأي، آراء مخالف دو رأي و آراء ممتنع سه رأي، بنابراين اصل 94 با پنجاه و هشت رأي موافق تصويب شد، تكبير (حضار سه مرتبه تكبير گفتند).
8- طرح و تصويب اصل 95 (اصل يكصد و بيستم)
نايب رئيس- اصل 95 مطرح است كه قرائت مي‏شود.
اصل 95- هر گاه در فاصله دو روز پيش از رأي‏گيري يكي از نامزدهايي كه صلاحيت او طبق اين قانون احراز شده، فوت كند، انتخابات به مدت دو هفته به تأخير مي‏افتد اگر در فاصله دور نخست و دور دوم نيز يكي از دو نفر حائز اكثريت دور نخست فوت كند مهلت انتخابات تجديد مي‏شود.
نايب رئيس- مسلماً اينجا بايد مدت بگذاريم به اين صورت كه مهلت انتخابات براي‏
                        مشروح مذاكرات قانون اساسى‏جلسه‏50-32، ص: 1231
دو هفته تمديد مي‏شود تا اين مطلب روش بشود. آقاي سبحاني نظري داريد؟
سبحاني- در بعضي از اشكال‏هايي كه ما مي‏كنيم شما مي‏گوييد كه اين از نوادر است و درقانون اساسي نمي‏آيد مي‏خواهم عرض كنم اين «اگر» كه اينجا آمده است از نوادر نيست؟ و واقعاً يك چنين جرياني اتفاق مي‏افتد و علاوه بر اين اگر اين باشد احتمال نمي‏دهيد كه يك موقع از اين موضوع سوء استفاده كنند و ايجاد فوت كنند و بالاخره تقاضا مي‏كنيم كه اين اصل حذف شود.
نايب رئيس- يعني مي‏فرماييد كه اين اصل يكي از ابزارهاي عزرائيل است؟ آقاي مكارم نظري داريد بفرماييد.
نايب رئيس- آن ديگر خيلي مشكل مي‏شود. آقاي بني صدر بفرماييد.
بني صدر- اينجا نوشته‏ايد اگر در فاصله دور نخست و دور دوم نيز يكي از حائزين اكثريت دور نخست فوت كند مهلت انتخابات جديد مي‏شود يعني چه؟ يعني انتخابات به كلي جديد مي‏شود؟
نايب رئيس- ببينيد آقا معمولا افراد بايد يك مدتي مهلت داشته باشند تا اين مطلب را براي مردم روشن كنند. بنابراين يك نفر از آنها فوت مي‏كند مردم فكر مي‏كنند كه الان انتخابات مربوط به آن دو نفر اول است. طبق قانون اساسي تا وقتي مردم توجيه شوند كه مربوط به نفر دوم و سوم خواهد بود در آن حالت اين يك مقدار زمان هميشه براي توجيه مردم لازم است و ما يك فاصله داريم براي آن دو حالت كه آن دو نفر بتوانند روي خودشان تبليغ كنند تا آراء مردم را جلب كنند، حالا نفر سوم هم براي اين كار اين فرصت را مي‏خواهد
منتظري- چه اشكالي دارد بعد از فوت بنويسيم «يا فاقد صلاحيت شود».
نايب رئيس- آقا اين خطرناك و خيلي مشكل است. آقاي شيباني بفرماييد.
دكتر شيباني- اينجا كه نوشته شده مهلت انتخابات تجديد مي‏شود يك منظوري بوده است و آن اين بوده است كه فرض كنيم يك كانديدايي كه مد نظر مردم است فوت مي‏كند. چون ليست بسته شده ديگر مردم نفر مورد اطمينان خودشان را نمي‏توانند انتخاب كنند به اين جهت گفته‏اند تجديد بشود يعني دوباره فرد معرفي بشود.
نايب رئيس- آقاي شيباني ببينيد نفر اول كه فوت مي‏كند مثل اين است كه نفر اول منصرف شود در اين حالت چه كار مي‏كرديد؟ مي‏گفتيد انتخابات را تجديد كنيد؟
دكتر شيباني- اين فرق مي‏كند، به دليل اين‏كه ممكن است نفر سوم مورد پذيرش مردم باشد ببينيد نفر اول و سوم مورد پذيرش مردم هستند اگر نفر اول فوت كرد براي دو نفر ديگر دو هفته تمديد مي‏شود و آن نفر سوم مي‏تواند تبليغ كند ولي اگر نفر سوم هم از بين رفت كانديداي‏
                        مشروح مذاكرات قانون اساسى‏جلسه‏50-32، ص: 1232
مورد پذيرش مردم ديگر نمي‏ماند به اين جهت گفته‏اند تجديد بشود آنهايي كه پيشنهادشان بوده از اين جهت بوده كه مردم بتوانند كانديداي مورد نظرشان را انتخاب كنند.
نايب رئيس- خوب، اصل 95 براي رأي‏گيري خوانده مي‏شود.
اصل 95 (اصل يكصد و بيستم)- هرگاه در فاصله دو روز پيش از رأي‏گيري يكي از نامزدهايي كه صلاحيت او طبق اين قانون احراز شده، فوت كند، انتخابات به مدت دو هفته به تأخير مي‏افتد، اگر در فاصله دور نخست و دور دوم نيز يكي از دو نفر حائز اكثريت دور نخست فوت كند مهلت انتخابات تجديد مي‏شود.
نايب رئيس- نسبت به اين اصل با ورقه رأي‏گيري مي‏شود.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري را اعلام مي‏كنم، عدة حاضر در جلسه هنگام اخذ رأي شصت و سه نفر، تعداد كل آراء شصت و چهار رأي كه يك رأي اضافه به قيد قرعه خارج شده است، آراء موافق پنجاه و چهار رأي، آراء مخالف دو رأي و آراء ممتنع هفت رأي، بنابراين اصل 95 با پنجاه و چهار رأي موافق به تصويب رسيد، تكبير (حضار سه مرتبه تكبير گفتند).
9- طرح اصل 97
نايب رئيس- اصل 96 مربوط است به سوگند كه چون سوگندنامه را آقايان تهيه نكره‏اند به فردا موكول مي‏شود بنابراين اصل 97 مطرح است كه قرائت مي‏شود.
اصل 97- امضاي قوانين با رئيس‏جمهور است ولي خودداري او از امضاي قانون در مهلت مقرر جز موارد مصرح در قانون اساسي نمي‏تواند اجراي قوانين را پس از انقضاي مهلت امضاء متوقف سازد يا به تأخير اندازد. مهلت امضاي قانون دو روز از تاريخ ابلاغ قانون به رياست‏جمهور است.
رحماني- اين اصل در جلسه مشترك مطرح نشده است بنابراين قابل طرح در جلسه نيست.
10- پايان جلسه‏
نايب رئيس- بسيار خوب، اگر آقايان نظر مي‏دهند كه بهتر است اين اصول بعدي فردا مطرح بشود جلسه‏مان را پايان مي‏دهيم جلسه آينده ساعت 3 بعد از ظهر فردا مي‏باشد و البته آقايان فراموش نفرمايند كه فردا ساعت 8 صبح جلسه مشترك گروه‏ها تشكيل خواهد شد.
 (جلسه ساعت هفده و چهل و پنج دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 1233
                        جلسه چهل و ششم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده روز بيست و چهارم مهر ماه 1358 هجري شمسي برابر با بيست و چهارم ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب‏
1- اعلام رسميت جلسه و نطق قبل از دستور آقاي حجتي كرماني درباره وقايع سال گذشته مسجد كرمان‏
2- طرح و تصويب اصل 89 (اصل يكصد و بيست و يكم)
3- طرح و تصويب اصل 96 (اصل يكصد و بيست و سوم)
4- طرح و تصويب اصل 97 (اصل يكصد و بيست و چهارم)
5- طرح و تصويب اصل 98 (اصل يكصد و بيست و دوم)
6- طرح و تصويب اصل 99 (اصل يكصد و بيست و نهم)
7- طرح و تصويب اصل 100 (اصل يكصد و بيست و هشتم)
8- طرح و تصويب اصل 101 (اصل يكصد و بيست و پنجم)
9- طرح و تصويب اصل 102 (اصل يكصد و بيست و سي‏ام)
10- پايان جلسه‏
دبيرخانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 1235
1- اعلام رسميت جلسه و نطق قبل از دستور آقاي حجتي كرماني درباره وقايع سال گذشته مسجد كرمان‏
نايب رئيس- نطق قبل از دستور شروع مي‏شود، آقاي حجتي كرماني بفرماييد.
حجتي كرماني- بسم الله الرحمن الرحيم. «ولاتقولوا لمن يقتل في سبيل الله اموات بل احياء عند ربهم يرزقون» سال گذشته روز بيست و چهارم مهر ماه روزي مثل امروز يكي از فاجعه‏آميزترين وقايع دوران كثيف پهلوي يعني حمله به مسجد جامع كرمان رخ داد. در اين فاجعه برادران و خواهران كرماني ما در معرض قساوت‏آميزترين جملات وحشيانه مأمورين مزدور رژيم جنايتكار پهلوي قرار گرفتند و حمله به مقدسات ديني و قرآن‏ها و فرش‏هاي مسجد و در و ديوار مسجد آنچنان وحشيانه. غير قابل تصور بود كه اين جنايت يك نقطه عطف جديدي در بيدار كردن افكار مردم ايران و مردم دنيا بر ضد رژيم طاغوتي بود. من در سال گذشته حمله به مسجد كرمان را كه در زندان اوين شنيدم و بعدا كه از زندان مرخص شدم و به كرمان رفتم و مسجد جامع كرمان را در حال نيمه سوخته بود به وضعي ديدم كه نمونه‏هاي حمله‏هاي گذشته كه انسان در تاريخ مي‏خواند را به خاطر مي‏آورد.
امروز در شهر كرمان عزاي عمومي است. به ياد شهدايي كه در فاجعه مسجد كرمان جان باختند و خون خودشان را با خون‏هاي مقدسي كه در سراسر ايران براي پيروزي انقلاب مقدس اسلامي به رهبري امام خميني نثار كردند در آميختند و اين خون‏هاي مقدس همچون سيلي خروشان توانست كه بنياد كاخ ستم را براندازد و ملت ما را از قيد و بند دو هزار و پانصد ساله رژيم شاهنشاهي برهاند. فجايع دستگاه اعم از سينما ركس آبادان و حمله به مسجد جامع كرمان و مسجد نوشيراز همچنين بيمارستان امام رضا در مشهد و همچنين حرم مطهر ثامن الحجج و ساير فجايعي كه كردند اينها همه ما بر آن مي‏دارد كه به احترام خون اين شهداي پاك و براي بارور كردن نهال انقلاب و براي آن‏كه ملتي را كه با خون شهدا از بند رهيده است به سامان برسانيم و اوضاع كشور جعفر بن محمد را و اين كشور پرافتخار اسلامي را سر و سامان بدهيم. بر همه ما افراد ملت از بزرگ كوچك در هر شأن و شئوني هستيم آن است كه از خود به درآييم و براي خدا و خلق خدا كار كنيم و بدانيم كه شهداي بزرگ ما در سراسر تاريخ اسلام و مخصوصاً شهداي دو ساله اخير ايران چشم به راه آنند كه ما به احترام خون آنها و براي بارور كردن نهال انقلاب اسلامي چه مي‏كنيم. «ثُمَّ جَعَلْناكُمْ خَلائِفَ فِي الْأَرْضِ مِنْ بَعْدِهِمْ لِنَنْظُرَ كَيْفَ تَعْمَلُون» در اين فرصت كوتاه به روح همه شهداي انقلاب اسلامي ايران و شهداي فاجعه مسجد جامع و مسجد امام كرمان درود مي‏فرستم و اميدوارم كه همه ما در راه انجام وظيفه پاسداري از انقلاب اسلامي موفق و مؤيد باشيم و از دوستان و برادران تقاضا دارم كه به احترام خون همه شهداي انقلاب اسلامي ايران و به ياد همه آنها به پا خيزند و
                        مشروح مذاكرات قانون اساسى‏جلسه‏50-32، ص: 1236
فاتحه بخوانند.
 (همه حضار به پا خاستند و سوره حمد و توحيد را تلاوت كردند)
نايب رئيس- غفرالله لهم و لنا
2- طرح و تصويب اصل 89 (اصل يكصد و بيست و يكم)
نايب رئيس- بسم الله الرحمن الرحيم. دستور جلسه امروز مشتمل بر هفت اصل خدمت دوستان هست اول اصل 89 است كه در رديف اصولي كه داشتيم قرار داشت مربوط به سوگند رئيس‏جمهور است و چون متن سوگندنامه كامل نشده بود موكول شد به امروز كه آقاي آيت آن را قرائت مي‏كند.
اصل 89- رئيس‏جمهور در مجلس شوراي ملي در جلسه‏اي كه با حضور رئيس ديوان‏عالي كشور و اعضاي شوراي نگهبان قانون اساسي تشكيل مي‏شود سوگندنامه زير قرائت و امضاء مي‏كند:
 «من به عنوان رئيس‏جمهور برابر قرآن كريم و در پيشگاه ملت ايران به خداوند قادر متعال سوگند ياد مي‏كنم كه پاسدار مذهب رسمي و نظام جمهوري اسلامي و قانون اساسي كشور باشم و همه استعداد و صلاحيت خويش را در راه ايفاي مسؤوليت‏هايي كه بر عهده گرفته‏ام به كار گيرم و خود را وقف خدمت به مردم و اعتلاي كشور و ترويج اخلاق و پشتيباني از حق و عدالت سازم از آزادي و حرمت اشخاص و حقوقي كه قانون اساسي براي ملت شناخته است حمايت كنم و در حراست از مرزها و استقلال سياسي و اقتصادي و فرهنگي كشور از هيچ اقدامي دريغ نورزم و با استعانت از خدوند و پيروي از پيامبر و ائمه اطهار عليهم السلام قدرتي را كه ملت به عنوان امانتي مقدس به من سپرده است همچون اميني پارسا و فداكار نگاهدار باشم و آن را به منتخب ملت پس از خود بسپارم و از هرگونه خودكامگي بپرهيزم.»
نايب رئيس- آقاي يزدي بفرماييد. (يزدي- آيا «در حراست از مرزها از هيج اقدامي دريغ نورزم» صحيح است؟) اميدواريم همه در اين راه از هيچ اقدامي دريغ نورزند. بلي آن تعبير صحيحي هست. آقاي فاتحي بفرماييد.
فاتحي- به نظر بنده اين اصل دو اصلاح لازم دارد يكي در آنجايي كه نوشته شده در جلسه‏اي كه با حضور رئيس ديوان‏عالي كشور بايد جمله «با حضور رهبر يا شوراي رهبري» هم اضافه شود، و ديگر در جايي كه نوشته شده «قدرتي كه ملت به عنوان امانتي مقدس به من سپرده است» من معتقدم كه اين ملت نيست كه اين قدرت را به رئيس‏جمهور سپرده است بلكه امام امت است كه اين قدرت را به او سپرده است چون همان‏طور كه ملت او را انتخاب كرده است اگر اجازه امام امت نباشد مشروعيت پيدا نمي‏كند.
نايب رئيس- آقاي مكارم شيرازي بفرماييد.
مكارم شيرازي- دو جمله اينجا هست كه مثل اين‏كه بايد اصلاح شود، يكي اين‏كه نوشته شده «سوگندنامه را بخواند و امضا كند» درست نيست بايد بنويسيم «به ترتيب زير سوگند ياد كند و سوگندنامه را امضاء كند» يعني مسأله انشاء را ما در اينجا بايد متذكر شويم كه سوگندنامه را امضاء كند نه اين‏كه سوگندنامه را قرائت كند. ديگر نوشته شده «همچون اميني پارسا» چنين معلوم مي‏شود «اميني پارسا» درست نيست «هم چون امين پارسا» است.
                        مشروح مذاكرات قانون اساسى‏جلسه‏50-32، ص: 1237
نايب رئيس- مسأله فرموديد معمول هست ولي تذكر اولي كه فرموديد بجا است يعني بنويسيم «به ترتيب زير سوگند ياد كندو سوگندنامه را امضاء نمايد». (طاهري اصفهاني- «امضا نمايد» هم نظر ايشان را تأمين نمي‏كند.) خير نوشته مي‏شود «به ترتيب زير سوگند ياد نمايد و سوگندنامه را امضاء را نمايد» آقاي موسوي اصفهاني بفرماييد.
موسوي اصفهاني- بنده سه پيشنهاد اصلاحي دارم يكي از اين‏كه در قسمت اول نوشته شود «در جلسه علني قسم ياد نمايد» و يكي هم نوشته شود «مذهب رسمي ايران».
نايب رئيس- چون «كشور» مضاف اليه هر سه، مذهب رسمي و قانون اساسي و نظام جمهوري مي‏باشد و راجع به تذكر او شما همه جلسات مجلس علني است مگر آنهايي كه استثنائاً سري باشد اين است كه لازم نيست در اينجا قيد شود.
موسوي اصفهاني- البته اينجا يك كلمه افتاده است چون قرار بود بنويسيم «ترويج دين و اخلاق» مثل اين‏كه هنگام پاك‏نويس كردن افتاده است البته تعبير گسترش، از تعبير پشتيباني زنده‏تر و پرمايه‏تر است و پيشنهاد خوبي است بنابراين مي‏نويسيم:
 «اعتلاي كشور و ترويج دين و اخلاق و گسترش حق و عدالت» البته گسترش عدالت خوب است ولي گسترش حق يك مقداري نامفهوم است. (منتظري- بنويسيم پشتيباني و حمايت يا حمايت و پشتيباني.) مي توانيم گسترش بگذاريم براي عدالت يعني بنويسيم «ترويج دين و اخلاق و پشتيباني از حق و گسترش عدالت»، آقاي فوزي بفرماييد.
فوزي- در اينجا كه نوشته شده «و اعضاي شوراي نگهبان قانون اساسي» به عقيده بنده «قانون اساسي» بايد حذف شود و نوشته شود «اعضاي شوراي نگهبان» و يا اين‏كه نوشته شود «اعضاي شوراي نگهبان احكام اسلام و قانون اساسي».
نايب رئيس- صبح خدمتتان عرض شد كه در اصل قبل ما شورا را دو بخش نكرديم فقط يك شوراي نگهبان قانون اساسي داريم كه همه اعضاي آن شورا، نگهبان قانون اساسي هستند و اظهار نظر در مورد بخش‏هاي مربوط به انطباق با موازين اسلام مخصوص فقها است ولي دوتا شورا نداريم تنها يك شوراي نگهبان قانون اساسي داريم چون يكي از اصول قانون اساسي ما اين است كه تمام قوانين كشور بايد منطبق با قوانين اسلام باشد اين هم جزو قانون اساسي هست و براي اجراي اين اصل آن شش نفر كه مخصوص دارند اظهار نظر مي‏كنند. (فوزي- منظور من است كه نوشته شود به منظور پاسداري از احكام اسلام و قانون اساسي.) بلي اين براي تاكيد است، آقاي كياوش بفرماييد.
كياوش- آخرين كاري كه مي‏كند سپردن همين ودايع است اگر نوشته شود نگهدار باشد و بعد از هرگونه خودكامگي بپرهيزد و آن را به منتخب ملت بعد از خود بسپارد. اين جمله آخر بايد يك فراز برگردد جلوتر، يعني نوشته شود «همچون اميني پارسا و فداكار نگهدار باشم و از هرگونه خودكامگي بپرهيزم و آن را به منتخب ملت پس از خود بسپارم.» اين‏طور بهتر است.
نايب رئيس- ملاحظه مي‏فرماييد كه فاصله مي‏شود و ارجاع آن يك مقداري نامفهوم‏تر مي‏شود. (كياوش- اين خودكامگي كه مربوط به بعد از سپردنش كه نيست قبل از سپردن‏
                        مشروح مذاكرات قانون اساسى‏جلسه‏50-32، ص: 1238
اين وديعه است.) در تمام اين مراحل مي‏گويد بپرهيزيد، آقاي سبحاني بفرماييد.
سبحاني- عرض كنم كه اگر بعد از پيامبر كلمه «اسلام» گذاشته شود و نوشته شود «پيروي از پيامبر اسلام» بهتر است ديگر اين‏كه آيا نمايندگان هم سوگندنامه‏اي دارند و نخست‏وزير هم سوگند خواهد خورد يا نه؟
نايب رئيس- فعلا اين اصل مربوط به رئيس‏جمهور است ما داريم درباره رئيس‏جمهور بحث مي‏كنيم درباره نخست‏وزير كه بحث نمي‏كنيم.
سبحاني- منظورم اين بود كه يك كاسه‏اش بكنيم. مطلب ديگر اين‏كه انتخاب رئيس‏جمهور قبل از انتخابات مجلس شوراي ملي است.
نايب رئيس- انتخاب رئيس‏جمهور را مي‏فرماييد؟ (سبحاني- بلي.) معلوم نيست حالا.
سبحاني- قاعدتاً همان است طبق نقشه ما قبل از انتخابات مجلس شورايي ملي است. پس اگر رئيس‏جمهور انتخاب شد چطور سوگند ياد مي‏كند؟
نايب رئيس- شما كه نقشه نداريد حالا؟ (سبحاني- يعني طبق برداشتي كه ما تا به حال كرده‏ايم.) به احتمال قوي ممكن است با هم انجام شود.
سبحاني- خوب حالا اگر رئيس‏جمهور انتخاب شد مدت‏ها بايد كار كند بدون سوگند تا انتخابات مجلس شوراي ملي انجام بشود و شوراي نگهبان هم بعد از انتخاب مجلس است.
نايب رئيس- رئيس‏جمهور اگر انتخاب بشود كار دولت ادامه دارد تا انتخابات مجلس هم انجام بشود اگر هم دوبار باشد براي اين‏كه تا اركان حكومت آينده همه درست نشود نمي‏تواند حكومت ثابت سر كار بيايد ولي ان شاء الله هر دو با هم انجام مي‏گيرد. آقاي حجتي كرماني بفرماييد.
حجتي كرماني- بنده يك اصلاح عبارتي به نظرم رسيد عبارت «استعانت از خداوند و پيروي از پيامبر و ائمه اطهار» بايد مقدم بر همه اينها باشد يعني با استعانت از خدا همه اين كارها را مي‏كند نه اين‏كه آن كارها را بدون استعانت مي‏كند و در وسط، استعانت از پروردگار مي‏جويد، جمله «با استعانت از پروردگار و پيروي از پيامبر و ائمه اطهار عليهم السلام» بايد اول باشد. بعد هم در آنجا كه نوشته شده «در برابر قرآن كريم و پيشگاه ملت» بهتر است كه جاي آنها عوض شود و نوشته شود «در پيشگاه قرآن و برابر ملت» چون پيشگاه شايد احترام بيشتري داشته باشد.
نايب رئيس- آقاي منتظري بفرماييد.
منتظري- مطالبي را كه آقاي كياوش گفتند بنده تأييد مي‏كنم براي اين‏كه وقت كار است كه ما مي‏خواهيم بگوييم خودكامگي نكند و يكي از هم اين عبارت را به اين ترتيب بنويسيم «قدرتي را كه به عنوان امانت مقدس به من سپرده شده» تو چه كار داري كه چه كسي سپرده؟ هم از طرف مردم سپرده شده. هم از طرف رهبر، پس بايد اين‏طور نوشته شود «به عنوان امانت مقدس به من سپرده شده نگهداري كنم و از هرگونه خودكامگي بپرهيزم و آن را به منتخب ملت بعد از خود بسپارم.» براي اين‏كه اين‏طور نيست كه اول بپردازد و بعد از خودكامگي بكند.
نايب رئيس- آقاي هاشمي‏نژاد بفرماييد.
هاشمي‏نژاد- تذكر بنده همان تذكري است كه آقاي سبحاني دادند ولي جواب شما
                        مشروح مذاكرات قانون اساسى‏جلسه‏50-32، ص: 1239
به نظر من قانع‏كننده نبود چون بر فرض كه انتخابات مجلس شوراي ملي و رياست‏جمهوري يك دفعه انجام مي‏شود اين مسأله مطرح است كه كدام يك از اينها زودتر شكل مي‏گيرد بنابراين در موري كه انتخابات رياست‏جمهوري قبل از انتخابات مجلس شوراي ملي انجام شد، پيش‏بيني لازم بشود.
نايب رئيس- معلوم مي‏شود كه عنايت نفرموديد من عرض كردم كه اصلا نه فقط انتخاب رئيس‏جمهور و مجلس يعني تا وقتي كه نخست‏وزير را انتخاب نكند و دولت را معرفي نكند و برنامه را به مجلس ندهد يعني تا موقعي كه تمام اركان حكومت كه خواهيم داشت جمع نشود آن حكومت نمي‏تواند به كار مشغول شود. (هاشمي‏نژاد- يعني سوگندش با تأخير مي‏افتد؟) خير مجلس شروع به كار كرد مي‏رود سوگندش را مي‏خورد بعد هم مي‏رود نخست وزير معين مي‏كند. (هاشمي‏نژاد- يعني بعد از انتخاب اين كار به تاخير مي‏افتد تا وقتي كه مجلس شكل بگيرد؟) بلي چون اگر مجلس نباشد نمي‏تواند دولت انتخاب بكند ببينيد چون آن دولت چه موقعي مي‏تواند قدرت را در دست بگيرد؟ وقتي كه بتواند نخست‏وزير و وزرا داشته باشد و برنامه مصوب داشته باشد و اينها كه بدون مجلس نمي‏شود بنابراين اگر در سوگندش تأخير بيفتد چيزي نيست. (منتظري- بعد از «پيامبر» كلمه «اسلام» گذاشته شود.) بسيار خوب. دوستان حدود دو نفر ديگر اسم نوشته‏اند آيا تذكرات جديدي هست؟ آقاي رحماني تذكري داريد.
رحماني- بسم الله الرحمن الرحيم. عرض مي‏شود به جاي «پيشگاه ملت ايران» نوشته شود «در برابر ملت ايران» چون نوشته شده «در برابر قرآن كريم» اگر ملت ايران را بالاتر از قرآن كريم تعبير كنيم به وسيله لفظ پيشگاه اين صحيح نيست بايد بنويسيم «در برابر قرآن كريم و در برابر ملت ايران». مطلب دوم اين‏كه نوشته شودذ «پاسدار مذهب رسمي» بايد نوشته شود «پاسدار دين اسلام مذهب رسمي، نظام جمهوري اسلامي و قانون اساسي» و در جايي كه نوشته شده «حرمت اشخاص و حقوقي كه قانون اساسي براي ملت شناخته است» بايد نوشته شود «حرمت اشخاص و حقوق ملت» نه حقوقي كه قانون اساسي براي ملت شناخته است. آيا مي‏خواهيد قانون مجلس شوراي ملي آن را بشناسد و توضيح بدهد و تشريح بكند و تفصيل بدهد كه آن واضح‏تر است از قانون اساسي يا به صورت ديگري. مطلب ديگر هم اين‏كه نوشته شده است «استقلال سياسي و اقتصادي و فرهنگي» مگر استقلال منحصر در اين سه مورد است؟ و چرا نظامي را فراموش كرده‏اند چون استقلال نظامي هم بايد داشته باشيم.
نايب رئيس- آقاي طاهري گرگاني بفرماييد.
طاهري گرگاني- به عقيده بنده «پيشگاه» بيايد به جاي «برابر» و برابر هم به جاي پيشگاه «برابر نمايندگان ملت باشد» و نسبت به مذهب هم بايد تبديل شود به دين چون در اصل 12 دين و مذهب توأماً رسمي شدند.
نايب رئيس- آقاي دكتر غفوري بفرماييد.
گلزاده غفوري- اگر چه يك طرح شوراي جمهوري است كه مي‏نويسيم ولي به هر حال اگر اين سوگند بخواهد به قطع و وصل انشاء متمشي بشود يك چنين رئيس‏جمهوري با اين تناسب من فكر كردم كه در سطر پنجم كه نوشته شده «آزادي و حرمت اشخاص و حقوقي كه قانون اساسي» بايد نوشته شود «از آزادي و حركت اشخاص و حقوقي كه اسلام و قانون اساسي»
                        مشروح مذاكرات قانون اساسى‏جلسه‏50-32، ص: 1240
براي اين‏كه به نظر من اسلام حقوق بيشتري براي مردم شناخته است، اگر صلاح مي‏دانيد به اين نحو كه عرض كردم نوشته شود.
نايب رئيس- آقاي دكتر باهنر بفرماييد.
دكتر باهنر- بين كلمه «وقف» و «بسازم» فاصله است به عقيده من اگر عبارت به اين صورت نوشته شود «و خود را در خدمت به مردم و اعتلاي كشور و ترويج اخلاق و پشتيباني از حق و عدالت قرار دهم» و يا بنويسيم «براي خدمت به مردم وقف سازم» بهتر خواهد بود. مطلب ديگر به جاي كلمه «قدرت»، «مسؤوليت» بنويسيم بهتر است يعني به اين ترتيب «مسؤوليتي را كه ملت به عنوان امانت ...».
نايب رئيس- آقاي خزعلي بفرماييد.
خزعلي- مطالبي كه بنده مي‏خواستم بگويم يك قسمتش گفته شد و قسمت ديگر اين است كه بنويسيم «براي خدمت به مردم وقف سازم» بهتر خواهد بود. مطلب ديگر به جاي كلمه «قدرت»، «مسؤوليت» بنويسيم بهتر است يعني به اين ترتيب «مسؤوليتي را كه ملت به عنوان امانت ...».
نايب رئيس- آقاي قرشي بفرماييد.
قرشي- آنجا كه نوشته شده است «برابر قرآن كريم و پيشگاه ملت» بنده پيشنهاد مي‏كنم بنويسيم «در برابر قرآن كريم و پيشگاه ملت».
نايب رئيس- آقاي رشيديان بفرماييد.
رشيديان- مطلب اساسي را آقاي باهنر راجع به قدرت فرمودند چند كلمه ديگر است مثل ساحت مقدس قرآن و به دنبال قانون اساسي كشور و مجري مصوبات مجلس هم هست و به جاي اخلاق مكتب باشد، بهتر است.
نايب رئيس- آقاي كياوش بفرماييد. (كياوش- اين جمله آخر كه عوض كردم مي‏خواستم توضيح بدهم.) قرار شد بياوريم جلو.
كياوش- بنده به اين ترتيب درست كردم «و در ترويج دين و اخلاق و پشتيباني از حق و گسترش حق و عدالت سازم» و چون خود را وقف كرده جمله «و از هرگونه خودكامگي بپرهيزم» در آخر زشت هم است. علاوه بر اين جايش اينجاست ملاحظه بفرماييد.
نايب رئيس- جاي بهتري برايش پيدا كرديم و آن قبل از «استعانت» است يعني به اين ترتيب «از هيچ اقدامي دريغ نورزم و از هرگونه خودكامگي» يعني در تمام اين مسائل از هرگونه خودكامگي بپرهيزم.
كياوش- فكر نمي‏كنيد وقف كردن خود با خودكامگي متضاد باشد و جايش همانجا باشد؟ پيشنهاد ديگر من اين است كه اگر اولش بسم الله الرحمن الرحيم اضافه كنيد مؤكدتر مي‏شود يعني بنويسيم «بسم الله الرحمن الرحيم، من به عنوان ...».
نايب رئيس- يعني در متن قسم‏نامه؟ (كياوش- بلي چون تا به حال رسم نبوده است.) به نظر مي‏آيد تذكر بسيار خوبي است همان‏طور كه گفتيد به نظر من هم اين جمله اگر قبل از آزادي بيايد بهتر است يعني نوشته شود «از هرگونه خودكامگي بپرهيزيم و از آزادي و حرمت اشخاص حكايت كنم». آقاي طاهري اصفهاني بفرماييد.
طاهري اصفهاني- مطالب گفته شد ولي حالا من هم تاكيداً مي‏گويم اين‏كه نوشته شده «در برابر قرآن كريم يا در پيشگاه ملت ايران» به نظر من زننده است اگر جا به جايش كنيم يعني بنويسيم «در پيشگاه قرآن كريم و در برابر نمايندگان ملت ايران» بهتر است. مسأله ديگر اين‏كه‏
                        مشروح مذاكرات قانون اساسى‏جلسه‏50-32، ص: 1241
شما يك مقدار از وظايف او را نقل كرده‏ايد و بعد نوشته‏ايد «با استعانت از خداوند و پيروي از پيامبر و ائمه اطهار عليهم السلام» آيا به ذهن نمي‏زند كه استعانت از صدر وظايفش باشد از وظيفه اولي كه مي‏خواهد در قسم‏نامه ذكر كند با استعانت از خداوند و پيروي از خدا؟
نايب رئيس- يكي از دوستان هم اين تذكر را دادند كه اينجا هم يادداشت شده است و هيچ اشكالي نمي‏بينم كه اين بيايد در صدر اينها.
تهراني- چون امانتداري خيلي مشكل است استعانت را اينجا قرار داديم به اين جهت است كه مي‏خواهد اشاره بكند كه فقط امانت خيلي مشكل است.
نايب رئيس- آقاي موسوي تبريزي بفرماييد.
موسوي تبريزي- براي امانتداري و سپرده امانت بايد به صراحت قيد شود و همچنين به جاي پشتيباني «استعانت» بنويسيد.
نايب رئيس- بسيار خوب، بعضي از دوستان هم تذكر دادند كه اگر به جاي «پشتيباني»، «استعانت» بگذاريم بهتر است، البته هرچه را كه آقايان انتخاب مي‏كنند خوب است، به خصوص كه بنويسيم «با استعانت از او و پيروي از پيامبر و ائمه اطهار» و بلافاصله بعد از نام خداوند بنويسيم «با استعانت از او» مثل اين است كه بگوييم «بسمه تعالي و به نستعين».
موسوي تبريزي- قسم بايد محكم باشد يعني بين قسم و مقسم به فاصله‏اي نباشد به اين طريق كه من به خداوند سوگند ياد مي‏كنم كه اين كار بكنم يا اين كار را نكنم و اين امانتي را كه به من سپرده اند، همين امانت را صحيحً و سالماً به رئيس جمهور بعدي تحويل بدهم. (صافي- يعني قسم بايد معلق باشد.)
نايب رئيس- بسيارخوب من براي رأي‏گيري مي‏خوانم:
اصل 89 (اصل يكصد و بيست و يكم)- رئيس‏جمهور در مجلس شوراي ملي در جلسه‏اي كه با حضور رئيس ديوان‏عالي كشور و اعضاي شوراي نگهبان قانون اساسي تشكيل مي‏شود به ترتيب زير سوگند ياد مي‏كند سوگندنامه را امضاء مي‏نمايد:
بسم الله الرحمن الرحيم‏
من به عنوان رئيس‏جمهور برابر قرآن كريم و در پيشگاه ملت ايران به خداوند قادر متعال سوگند ياد مي‏كنم كه پاسدار مذهب رسمي و نظام جمهوري اسلامي و قانون اساسي كشور باشم و همه استعداد و صلاحيت خويش را در راه ايفاء مسؤوليت‏هايي كه برعهده گرفته‏ام به كار گيرم و خود را وقف خدمت به مردم و اعتلاي كشور و ترويج اخلاق و پشتيباني از حق و عدالت سازم از آزادي و حرمت اشخاص و حقوقي كه قانون اساسي براي ملت شناخته است حمايت كنم و در حراست از مرزها و استقلال سياسي و اقتصادي و فرهنگي كشور از هيچ اقدامي دريغ نورزم و با استعانت از خدواند و پيروي از پيامبر و ائمه اطهار عليهم السلام قدرتي را كه ملت به عنوان امانتي مقدس به من سپرده است همچون اميني پارسا و فداكار نگاهدار باشم و آن را به منتخب ملت پس از خود بسپارم.
رشيديان- اينجا كلمه قدرت است اين قدرت نيست مسؤوليت است.
نايب رئيس- هميشه وقتي كسي مسؤوليت دارد به آن قدرت مي‏دهند. (رشيديان- مسؤوليت با قدرت فرق دارد اين قدرت نيست.) هميشه وقتي به كسي وظيفه مي‏دهند بايد اول به آن اختيارات بدهند، قدرت يعني توانايي مثلا به شما هم توانايي مي‏دهند كه فلان كار را انجام‏
                        مشروح مذاكرات قانون اساسى‏جلسه‏50-32، ص: 1242
بدهيد زيرا ديگري نمي‏تواند اين كار را بكند.
 (اخذ رأي به عمل آمد و نتيجه به شرح زير اعلام شد)
نايب رئيس- عدة حاضر در جلسه هنگام اخذ رأي پنجاه و هفت نفر، تعداد كل آراء پنجاه و هفت رأي، آراء موافق پنجاه و سه رأي، آراء مخالف دو رأي، آراء ممتنع دو رأي، تصويب شد، تكبير (حضار سه مرتبه تكبير گفتند). صورت غايبين و تأخيركنندگان جلسه قبل را بخوانيد.
دكتر آيت- غايبين روز يكشنبه 22 مهر ماه آقايان: دكتر بني صدر، مير مرادزهي، حائري، ملازاده، موسوي اصفهاني.
تأخيركنندگان آقايان: مدني يازده دقيقه، رشيديان يازده دقيقه، طاهري اصفهاني يازده دقيقه، دستغيب دوازده دقيقه، انواري دوازده دقيقه، اكرمي دوازده دقيقه، جوادي دوازده دقيقه، سبحاني يازده دقيقه، دكتر باهنر بيست و هفت دقيقه، پرورش سيزده دقيقه، فاتحي سيزده دقيقه، حجتي بيست دقيقه، شهزادي سيزده دقيقه، حسيني سيزده دقيقه، حيدري هفده دقيقه، خادمي سي و چهار دقيقه، شيباني شصت و پنج دقيقه، عرب هفتاد و پنج دقيقه، كريمي شانزده دقيقه، مراغه‏اي سي و يك دقيقه، مقدسي هفده دقيقه، موسوي اردبيلي پنجاه و نه دقيقه، موسوي جزايري سي و نه دقيقه، هاشمي‏نژاد شانزده دقيقه.
نايب رئيس- آقاي حائري كسالت دارند و آقاي ملازاده هم چون به بلوچستان رفته‏اند مجاز بوده‏اند.
3- ادامه بحث و تصويب اصل 96 (اصل يكصد و بيست و سوم)
نايب رئيس- اصل 96 قرائت مي‏شود.
اصل 96- رئيس‏جمهور موظف است مصوبات مجلس را حداكثر ضمن ده روز امضا كند و براي اجرا در اختيار قوه مجريه بگذارد.
نايب رئيس- آقاي موسوي تبريزي بفرماييد.
موسوي تبريزي- اين كلمه «ضمن ده روز» صحيح نيست بايد باشد «حداكثر ظرف ده روز پس از تاريخ ابلاغ امضاء بكند و به قوه مجريه بفرستد».
نايب رئيس- ضمن ده روز ار تاريخ ابلاغ. (موسوي تبريزي- «ضمن» ديگر نمي‏خواهد «حداكثر تا ده روز تاريخ ابلاغ».) بسيار خوب آقاي هاشمي‏نژاد.
هاشمي‏نژاد- اينجا دو مطلب است يكي آن بود كه برادر ما گفتند و گذشت، ديگر اين‏كه نوشته «در اختيار قوه مجريه بگذارد» در صورتي كه بايد نوشته شود مصوبات مجلس شوراي ملي را با توجه به اين‏كه مصوبات مجلس شوراي ملي همه‏اش در اختيار قوه مجريه نيست و بعدا يكسري قوانين كه مربوط به قوه قضائيه هم مي‏باشد كه آنها را هم تصويب مي‏كند اگر عبارت جامع‏تري كه شامل هر دو بشود بگذاريد بهتر است.
منتظري- به جاي قوه مجريه دولت بگذاريم بهتر است.
نايب رئيس- دولت هم بگوييم، قوه قضائيه سوا است. (منتظري- قوه قضائيه هم جزو دولت است.) آقاي هاشمي‏نژاد بفرماييد. (هاشمي‏نژاد- اگر اينجا بنويسيم مقامات مسؤول يا مقامات مربوط شامل همه آنها مي‏شود.) بنويسيم در اختيار مسؤولان مربوطه مي‏گذاريم كه ديگر هيچ ابهامي وجود نداشته باشد. (رباني شيرازي- دولت بنويسيد، چون خود دولت‏
                        مشروح مذاكرات قانون اساسى‏جلسه‏50-32، ص: 1243
در اختيار قوه مجريه مي‏گذارد) آن مربوط به مجلس شوراي ملي است و مجلس به رئيس‏جمهور واگذار مي‏كند اگر بگذاريم مسؤولان مربوط بهتر است يعني رئيس‏جمهور طبق هر قانوني كه بعداً تعيين كرد در اختيار مسؤولان مربوط مي‏گذارد و مسؤولان مربوط جمله‏اي‏است كامل‏تر.
منتظري- در اختيار قوه مجريه چه شكلي پيدا كرد؟ زيرا خود رئيس‏جمهور قوه مجريه است و او در اختيار مسؤولان مربوطه مي‏دهد و يا اين‏كه به آنها ابلاغ مي‏كند و بهتر اين است كه بنويسيم از رفراندوم اين اختيارات را به دست بياوريم و اين را هم در پيش‏نويس اضافه بكنيم و همچنين نسبت به قوانيني كه از طريق همه‏پرسي تصويب شده و به وسيله شوراي نگهبان به وي ابلاغ شده است چون قوانين را به طوري كه مفصلا بحث كرديم شوراي نگهبان بايد تاييد بكند ين فقط مصوبات مجلس نيست و شامل همه مي‏شود.
نايب رئيس- بهتر نيست كه اين تيتر استثنايي را بگذاريم در همان اصلي كه مربرط به همين موضوع است چون اين به ندرت اتفاق مي‏افتد و صبح هم اين مسأله مطرح شد «به رفراندوم مي‏گذاريم كه به رئيس‏جمهور داده بشود».
منتظري- در جاهاي ديگر هم هست چه اشكالي دارد كه اين نكته قيد شود مصوباتي كه از طريق همه‏پرسي ...
نايب رئيس- نظر دوستان چيست؟ به نظر مي‏رسد همان جا مناسب‏تر باشد. آقاي فوزي بفرماييد.
فوزي- اينجا نوشته كه حداكثر در ظرف ده روز بايد ابلاغ كنند و اگر اتفاق افتاد كه در عرض ده روز ابلاغ نشد اين قانون بايد معلق بماند؟
نايب رئيس- ما گفتيم اين وظايف رئيس‏جمهور است و نگفتيم كه اگر تأخير شد بماند و نتيجتاً قانون هم معلق بماند، آقاي سبحاني بفرماييد. (سبحاني- بنويسيد «خودداري از امضاء در اجراي قانون اثري نخواهد گذاشت.») چون آنجا نوشته شده بود توشيح و امضاء و اين قبيل چيزها جاي اين توهم را داشت كه چنين اشكالاتي پيش بيايد ولي تخلف از قانون كه جاي اين حرف را نمي‏گيرد. آقاي مكارم شيرازي.
مكارم شيرازي- اينجا حريم ده روز قرار داده‏ايد، اگر بگوييم فقط امضاي ساده باشد به اين طريق مي‏توانيم مسأله را حل بكنيم ملي اگر براي بررسي و تحقيقات و اين حرف‏ها است كه دو مرتبه بايد به مجلس برگرداند كه خوب است والا اگر چنين اختياري ندارد با ايراد كردن به مجلس اين ظرف دو روز درست نيست چون بايد به دستش رسيد امضاء كند.
بشارت- بعضي از وظايف رهبر مثل عفو عمومي را كه وقتي رهبر امضاء فرمودند به رئيس‏جمهور مي‏دهند با در اختيار ديوان‏عالي كشور قرار مي‏دهند؟ (نايب رئيس- آن در جاي خودش مي‏آيد.) ملاحظه بفرماييد اگر در اختيار رئيس‏جمهور قرار بدهند غير از مصوبات چيزهاي ديگري هم هست كه همان‏طور كه آقاي منتظري هم فرمودند بهتر است و ديگر اين‏كه به جاي «بگذارد»، «قرار دهد» بهتر است.
نايب رئيس- اينجا «قرار دهد» صحيح‏تر است بهتر جا مي‏افتد. (رحماني- مطلبي را كه مي‏خواستم عرض كنم آقاي منتظري فرمودند.)
دكتر نوربخش- عرض كنم در پيش‏نويس اصل 84 قبلا آمده است و چون آن اصل حذف شده است بنده اينجا مي‏بينم كه وظيفه رئيس‏جمهور مثل مهر پاي كاغذ است و اگر چيزي‏
                        مشروح مذاكرات قانون اساسى‏جلسه‏50-32، ص: 1244
را رئيس‏جمهور امضاء نكرد تكليف چيست؟ فرض بفرماييد چيزي مطابق ميلش نبود آيا مي‏تواند به مقامي ديگر ارجاع كند؟ چون در هيچ جا چنين سيستمي نيست و اگر نتوانست وظيفه‏اش را انجام بدهد تكليف چيست؟ نايب رئيس- استعفا مي‏كند. آقاي دكتر باهنر.
دكتر باهنر- مطلب بنده يكي اين است كه اگر آن كلمه «ضمن» را حذف بكنيد و بنويسيد حداكثر ظرف ده روز و ديگر اين‏كه در اختيار دولت يا نخست‏وزير مناسب‏تر است براي اين‏كه نسبت به وزرا و رؤساي سابق ... و اگر دولت بنويسيم كه معمولا شامل هيأت دولت هم مي‏شود بهتر است.
نايب رئيس- ممكن است قوه قضائيه مستقل باشد و همان‏طور كه گفتيم اگر عبارت را مسؤولان بنويسيم مشخص مي‏شود. آقاي سبحاني بفرماييد.
سبحاني- چون نخست‏وزير در رأس است ديگر با گذاشتن كلمه نخست‏وزير قهراً درست مي‏شود.
نايب رئيس- آقاي خزعلي.
خزعلي- اگر كسي مخالف باشد بند به عنوان موافق صحبت خواهم كرد.
دكترآيت- من معتقدم كه مسأله انتشار قوانين هم در اينجا بررسي بشود، چون اصولا امضاء يك مسأله تشريفاتي است زيرا قانون بايد به يك وسيله‏اي منتشر شود و در اطلاح مردم قرار بگيرد.
نايب رئيس- آن جايش اينجا نيست و جايش در مسأله قوه مجريه يا قوه قضائيه يا نخست‏وزير است كه بايد در موقع اعتبار يك قانوني قيد شود كه اعتبارش از چه تاريخي بايد بنويسيم از تاريخي كه از طرف شوراي نگهبان رد شده باشد و ظرف ده روز هم ابلاغ بشود، آقاي حيدري بفرماييد.
حيدري- اگر اضافه بكنيد رئيس‏جمهور موظف است مصوبات مجلس را پس از تأييد شوراي نگهبان امضاء كند و در اختيار مسؤولان مربوط قرار دهد بهتر است.
نايب رئيس- اين‏كه مي‏گوييم از تاريخ ابلاغ، بستگي به اين دارد كه چه كسي اين ابلاغ را مي‏كند اگر گفتيم كه مجلس بايد ابلاغ بكند كه ده روز را قيد كرده‏ايم و وقتي كه شوراي نگهبان پاسخ نداد اين مي‏شود بعد از ده روز چون ظرف ده روز بايستي ابلاغ بشود، بنابراين مي‏تواند در پايان ده روز كار را انجام بدهد. (كرمي- ارتباط شوراي نگهبان با مجلس است.) شوراي نگهبان كه مطقلًا ابلاغ نمي‏كند، چون مجلس ابلاغ مي‏كند و او بايد ظرف همان ده روز امضاء بكند و در اختيار مسؤولان قرار بدهد و يك وقت هم هست كه اين ده روزي كه حداكثر مهلت است در شوراي نگهبان بماند و اگر هم نفرستند باز قانونيت دارد، اين است كه رئيس‏جمهور در ظرف همان ده روز مي‏تواند امضاء بكند و بدهد.
منتظري- براي رئيس‏جمهور مدت ده روز لازم نيست اين ده روز براي شوراي نگهبان است و اين‏طور بنويسيم «مصوبات مجلس را پس از ابلاغ بايد امضاء كند» مادام كه به شوراي نگهبان نرسيده اصلًا قانونيت ندارد.
                        مشروح مذاكرات قانون اساسى‏جلسه‏50-32، ص: 1245
نايب رئيس- ملاحظه بفرماييد چيزي كه به تصويب رسيده است كه قانوني در مجلس تصويب مي‏شود، يك نسخه براي رئيس‏جمهور و يك نسخه هم براي شوراي نگهبان فرستاده مي‏شود. در طي اين ده روزي كه قانون اينجا است اگر به تأييد شوراي نگهبان رسيده باشد كه در خلال اين مدت رئيس‏جمهور آن را امضاء مي‏كند و مي‏دهيد. آقاي يزدي بفرماييد.
يزدي- در هر صورت قبل از عبور از شوراي نگهبان قانونيت ندارد و بعد از آن بايد ابلاغ كند. (نايب رئيس- چه كسي ابلاغ مي‏كند؟) شوراي نگهبان مي‏فرستد براي رئيس‏جمهوري ولي اگر به تأييد شوراي نگهبان نرسيد فرستادنش براي رئيس‏جمهوري معني ندارد و بايد پس از پايان شدن ابلاغ كند.
نايب رئيس- مجلس بايد هر قانوني را ده روز در خود مجلس نگاه دارد و پس از ده روز اول (همهمه نمايندگان) آقاي آيت بفرماييد.
دكترآيت- شوراي نگهبان پس از گذاشتن مدتي كه در اين دو اصل پيش‏بيني شده است ...
نايب رئيس- اين نظر به اينجا مربوط نمي‏شود اين مربوط به آنجا است يعني آنجا نوشته پس از ابلاغ بنابراين با اين است كه تصميم مي‏گيريد كه ابلاغ پس از امضاء يا گذاشتن ده روز بايد باشد كه مربوط به آنجا است به هر حال اين مسأله تأثيري ندارد.
دكترآيت- اگر ما ابلاغ را به عهده شوراي نگهبان بگذاريم يعني بگوييم پس از ده روز شوراي نگهبان قانون را به رئيس‏جمهور ابلاغ مي‏كند و رئيس‏جمهور هم امضاء مي‏كند و اگر احيانا مسكوت هم ماند مسكوت گذاشتن هم حل مي‏شود.
نايب رئيس- بسيار خوب، ولي ما نمي‏خواهيم اين‏طور بشود ما مدتي درباره اين اصل بحث كرديم كه نمي‏خواهيم قانون در اختيار يك چنين دو لتي باشد. آقاي دكتر آيت.
دكترآيت- ناچار است كه پس از مدت مقرر ابلاغ كند و پس از ابلاغ هم رئيس‏جمهور مجبور مي‏شود كه امضاء كند.
منتظري- من درباره اين موضوع اين‏طور به نظرم رسيد كه مصوبات را طوري تنظيم بكنيم كه جمع بين هر دو باشد يعني يك وقت هست كه مصوبات از راه مجلس است و يك وقت از راه همه‏پرسي و رفراندوم است. ما نمي‏توانيم براي‏اين بعداً يك اصلي ذكر كنيم و در مجلس هم كه باشد باز شوراي نگهبان مي‏خواهد كه آنجا هم به وسيله شوراي نگهبان ابلاغ مي‏شود، اين‏طور مي‏نويسيم «رئيس‏جمهور موظف است مصوبات مجلس و يا همه‏پرسي را پس از ابلاغ به وي امضاء كند و در اختيار قوه مجريه بگذارد».
نايب رئيس- اين بسيار خوب است. (منتظري- چون اين هم را نوشته‏ايم و هم آن را و هم مراحل قانوني خودش را طي كرده است.) آيا دوستان معتقدند كه مسأله ده روز به كلي برداشته بشود؟ (تهراني- اول برود به شوراي نگهبان بعد به رئيس‏جمهوري ابلاغ بشود.) (منتظري- بله) (اكثر نمايندگان- بله)
كرمي- ما نگفتيم كه به طور كلي برداشته شود اصولا آن چه ارتباطي با اين دارد ارتباط شوراي نگهبان با مجلس است، ما گفتيم حداكثر ده روز.
                        مشروح مذاكرات قانون اساسى‏جلسه‏50-32، ص: 1246
مكارم شيرازي- براي چه مطالعه بكند؟ اصلا مطالعه و اظهار نظر نمي‏خواهد، اين قانون است.
نايب رئيس- اجازه بدهيد، آقاي كياوش بفرماييد.
كياوش- آقا بنويسيد «مصوبات قانوني مجلس» اگر يك «قانوني» اينجا گذاشته بشود مسأله حل مي‏شود «رئيس‏جمهور موظف است مصوبات قانوني مجلس را پس از طي ده روز».
نايب رئيس- مگر در مجلس مصوبات غير قانوني هم وجود دارد؟ مصوبات مجلس هرچه باشد اعم از قانون يا چيز ديگر فرق نمي‏كند. آقا كياوش.
كياوش- منظورم اين است كه به صورت قانون در آمده باشد و از شواري نگهبان گذشته باشد.
مكارم شيرازي- آقا اگر اضافه كنيد «پس از طي مراحل قانوني» عبارت درست مي‏شود.
يزدي- اگر آن جمله فوق عمل بشود ديگر اين عدم رد شوراي نگهبان مرتفع مي‏شود و هيچ اشكالي هم ندارد.
موسوي تبريزي- در اين تناقض زياد پيدا مي‏شود.
نايب رئيس- آن را كه ما تصويب كرديم و چيزي را كه تصويب كرده‏ايم نفرماييد كه بايد اصلاح بشود خوب اجازه بدهيد اصل 96 به اين صورت در بيايد:
رئيس‏جمهور موظف است مصوبات مجلس يا همه‏پرسي را پس از طي مراحل قانوني و ابلاغ به وي امضاء كند و در اختيار مسؤولان بگذارد. (نمايندگان- مدت آن را تعيين كنيد كه ظرف چند روز ...) (تهراني- يا بنويسيد بلافاصله يا اين‏كه پنج روز، ده روز.) آقا اين زمان لازم ندارد زيرا به محض اين‏كه آوردند آنجا فوراً يقه‏اش را مي‏چسبند كه همين الان بايد امضاء كني چون وقتي گفتيم «بلافاصله» بايد فوراً اجرا شود ما اين را طي بكند خوب، بنابراين من اين را براي رأي مي‏خوانم عنايت بفرماييد. (رشيديان- بنده مخالف هستم خوب است نوبت را رعايت بفرماييد.) بله حق شما محفوظ است.
موسوي تبريزي- صحبت كردن مخالف و موافق درباره اصولي كه زياد مهم نيست وقت مجلس را مي‏گردد اين يك كار تشريفاتي است.
نايب رئيس- حالا نوبت را رعايت بكنيد تا ببينيم مي‏توانيم منظمش بكنيم. آقاي رشيديان بفرماييد.
رشيديان- بسم الله الرحمن الرحيم. با توجه به اين‏كه امضاء رئيس‏جمهور به منظور اين است كه رئيس‏جمهور از متن قانون و مفهوم آن باخبر بشود كه لايحه معمولا قبلا از طرف دولت به مجلس مي‏رود و رويش هم زياد بحث مي‏شود و شناخت كافي هم دارند ثانياً اين لايحه كه به مجلس مي‏رود و در اطرافش گفتگو مي‏شود اگر لايحه مهم بود كه درباره آن بررسي مي‏كنند و تذكرات لازم را هم بايد بدهند ثالثاً كه دوازده نفر حقوق‏دان فقيه و متبحر اين مصوبات را مطالعه مي‏كنند و امضا مي‏كنند و ديگر به فرد ديگري احتياج ندارد چون هميشه قدرت‏ها به دنبال بهانه مي‏گردند كه سر نخي به دست به دست بياورند و روزنه‏اي را به دروازة بزرگي تبديل بكنند به همين جهت اينها همواره در قانون اساسي گشته‏اند موضوعي را به دست بياورند و نقطه ضعفي‏
                        مشروح مذاكرات قانون اساسى‏جلسه‏50-32، ص: 1247
پيدا بكنند و ما مي‏گوييم اينجا به رئيس‏جمهور قدرتي نداده‏ايم پس رئيس‏جمهور چيست؟ عروسك است؟ يا مثلا دكور است؟ يا اين قبيل چيزها، اولا نا به رئيس‏جمهور خيلي چيزها داده‏ايم آن را در شوراي دفاع ملي هم تراز رهبر قرار داده‏ايم. اين يكي، ثانياً اين‏كه تنظيم‏كننده بين سه قوه است، رئيس قوه مجريه است، نخست‏وزير را او معرفي و انتخاب مي‏كند ثالثاً اگر قدرتي هم به او نداده باشيم بدين وسيله از تمركز دادن قدرت به يك فرد جلوگيري كرده‏ايم كه منجر به ديكتاتوري مي‏شود و ما اين را يكي از هنرهاي قانون اساسي مي‏دانيم كه خواسته است از تمركز قدرت جلوگيري بكند و اگر مي‏فرماييد كه امضاء رئيس‏جمهور تشريفاتي است، مؤمن كه كار لغو نمي‏كند «والذين هم عن اللغو معرضون» اگر اين لغو است كه آن را برداريد و اگر واقعاً مي‏خواهيد بهانه يا سر نخي به دست بدهيد كه آن هم بايد تكليفش معلوم بشود و هيچ احتياجي هم به اين نيست كه رئيس‏جمهور هم امضاء بكند همان‏طور كه شاه هم قوانين را توشيح مي‏كرد و بعد هم ايجاد حقي شد و بعد هم همين‏طور مجلس سنا مصوبات مجلس شوراي ملي را امضاء و تصويب مي‏كرد كه بعد هم براي آنها خود به خود ايجاد حقي مي‏كرد و خواهشمندم كه در اين زمينه تجديد نظر بفرماييد زيرا اين اصل با اين وضع به درد نمي‏خورد و بايد حذف بشود، متشكرم.
نايب رئيس- اگر ديگر نيازي به صحبت موافق نيست كه ما براي رأي‏گيري اصل را بخوانيم. معمولا مي‏گوييم كه يك كسي در برابر ملت نسبت به كليه اجراي مسائل و قوانين مسؤول است بگوييم حالا ما بدون تو و اطلاع از دفتر تو هر جا كه مي‏خواهيم قوانين را مي‏فرستيم، به هر حال اصل 96 را براي رأي‏گيري مي‏خوانيم:
اصل 96 (اصل يكصد و بيست و سوم)- رئيس‏جمهور موظف است مصوبات مجلس يا همه‏پرسي را حداكثر ضمن ده روز امضا كند و براي اجرا در اختيار قوه مجريه بگذارد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري، عدة حاضر پنجاه و هفت نفر، آراء موافق چهل و هشت رأي، آراء مخالف چهار رأي، آراء ممتنع پنج رأي، تصويب شد، تكبير (حضار سه مرتبه تكبير گفتند).
4- ادامه بحث و تصويب اصل 97 (اصل يكصد و بيست و چهارم)
نايب رئيس- اصل 97 قرائت مي‏شود.
اصل 97- رئيس‏جمهوري فردي را براي نخست‏وزيري نامزد مي‏كند و پس از كسب رأي تمايل از مجلس شوراي ملي، حكم نخست‏وزيري براي او صادر مي‏نمايد.
نايب رئيس- آقاي رباني شيرازي شما مخالف هستيد؟ (رباني شيرازي- بلي) پس بفرماييد يك نفر موافق هم صحبت خواهد كرد.
رباني شيرازي- بسم الله الرحمن الرحيم. تضاد و تزاحمي كه در ممالك به وجود مي‏آيد اكثراً به واسطه تعداد مراجع قدرت است. وقتي كه چند مركز قدرت در يك مملكت وجود دارد اينها براي اين‏كه قدرت ديگري را تضعيف كنند و قدرت خود را توسعه دهند با ديگران رو در رو قرار مي‏گيرند، كارشكني مي‏كنند و بالنتيجه در مملكت تشنج و اختلاف به وجود مي‏آيد. در جلسه خصوصي قبلا من پيشنهاد كردم براي اين‏كه اين تضاد و تزاحم به وجود نيايد يك شورايي كه از تمام‏
                        مشروح مذاكرات قانون اساسى‏جلسه‏50-32، ص: 1248
قدرت‏ها، از رهبر و رئيس‏جمهور و ديگران در آن وجود دارد، همه يك كامه و يكپارچه هستند، به وجود بيايد كه ادارة مملكت در تحت نظر آن شورا باشد، البته آن مسأله مورد توجه واقع نشد. حالا در اينجا ما پيشنهاد مي‏كنم كه يك نخست‏وزير جداگانه‏اي نمي‏خواهيم، مقام رهبري داريم، يك شورايي كه در آن شورا تمام مسؤولان امور از وزرا جمع هستند و در رأس رهبري آنها رئيس‏جمهور قرار دارد، يك شورايي به اين شكل مملكت را اداره كند. ديگر احتياجي به نخست‏وزير جداگانه نيست كه هر روز اختلافي بين نخست‏وزير و رئيس‏جمهور پيش بيايد و هر آن اينها بخواهند براي تضعيف قدرت يكديگر با هم در بيفتند. ما اگر چنين شورايي داشته باشيم، كه در اين شورا قهراً وزرا در حال تغيير هستند ولي رئيس‏جمهور براي مدتي كه پيش‏بيني شده است، سر كار است البته ممكن است يك موقعي پيش بيايد كه عزل بشود يا استعفا بدهد ولي طبق قراردادي كه در قانون است چهار سال سركار است و در عرض اين چهار سال وزراي خود را انتخاب مي‏كند و هر وقت ديد بعضي از آنها كند كاري دارند آنها را تغيير مي‏دهد.
نايب رئيس- آقاي آيت شما موافقيد يا مخالف؟ (دكتر آيت- من مخالفم منتها نه از جهتي كه آقاي رباني مخالف بودند.) آقاي فاتحي بفرماييد. (فاتحي- من موافقم) آقاي رحماني بفرماييد.
رحماني- سؤال و توضيحي دارم، در اينجا گفته شده «رئيس‏جمهور فردي را» اين عبارت كافي نيست، ياد كردن از نخست‏وزير كه بايد مملكتي را اداره كند، با اين لفظ كافي نيست بايد بگوييم «هر فردي كه واجد شرايط باشد» موضوع ديگر اين است كه چه اشكالي دارد كه رئيس‏جمهور افرادي را نامزد بكند، ما تابع آن‏چه تاكنون انجام مي‏شده است نيستيم، از ابتكارات هم غافل نبايد باشيم، دو نفر را نامزد مي‏كند و به هر كدام كه رأي تمايل بيشتري ابراز شد او نخست‏وزير مي‏شود. مطلب سوم اين است كه «حكم نخست‏وزيري براي او صادر مي‏نمايند» نخست‏وزيري كه با رأي تمايل حكم نخست‏وزيري مي‏گيرد احتياج با رأي اعتماد هم دارد، پس بهتر است اينجا به اين موضوع هم اشاره بشود تا در بحث نخست‏وزير راجع به او بتوانيم مفصلا صحبت كنيم.
نايب رئيس- آقاي دكتر قائمي. (دكتر قائمي- نظر مرا آقاي رباني فرمودند.) پس يك موافق هم بايد صحبت كند. (دكتر آيت- مطلبق قاعده من چون از يك جهت ديگر مخالفم بايد صحبت بكنم.) بفرماييد صحبت كنيد.
دكترآيت- بسم الله الرحمن الرحيم. در مورد اين اصل توجه بفرماييد كه ما در دنيا چند نوع نظام داريم، يك نوع نظامي است كه اصطلاحاً به آن مي‏گويند (تفكيك مطلق) مثل نظام آمريكا كه رئيس‏جمهور خودش وزرا را انتخاب مي‏كند و مجلس نمي‏تواند آنها را بركنار كند و قانوناً هيچ مشورتي هم لازم نيست با مجلس بكند و يك نوع «تفكيك نسبي» است و آن به اين صورت است كه رئيس‏جمهور با مجلس مشورت مي‏كند و رأي تمايل مجلس را مي‏خواهد و حتي قانون مي‏تواند به مجلس پيشنهاد كند و يا وزرا را انتخاب مي‏كند و مجلس حق بركناري وزرا را ندارد، تضاد و اختلافي پيش نمي‏آيد، اما در جايي كه با مجلس بايد مشورت بشود رسم چنين است اگر حزبي اكثريت داشت رئيس‏جمهور يا پادشاه به ناچار و بدون چون و چرا رهبر حزب را اكثريت را به نخست‏وزيري منصوب مي‏كند چون بالطبع آن‏
                        مشروح مذاكرات قانون اساسى‏جلسه‏50-32، ص: 1249
نخست‏وزير در مجلس اكثريت دارد، اگر غير از اين باشد رئيس‏جمهور ممكن است يك فردي را كه در مجلس اكثريت ندارد، انتخاب بكند و از اول تا آخر تضاد ايجاد مي‏شود. مثلا فرض كنيد اگر در آمريكا اين‏طور بود، يعني آقاي كارتر كه از حزب دموكرات است، در مجلس حزب جمهوري‏خواه اكثريت داشت، خوب اينجا اشكالي پيش مي‏آيد كارتر مي‏خواهد از حزب خودش نامزد بكند و مجلس هم به او رأي تمايل و اعتماد نمي‏دهد و اصولا رأي تمايل براي اين به وجود آمده است كه رئيس‏جمهور يا پادشاه كسي را انتخاب نكند كه بعد مورد قبول مجلس قرار نگيرد. بنابراين قبل از اين‏كه رئيس‏جمهور كسي را براي نخست‏وزيري نامزد بكند بايد رأي تمايل از مجلس بخواهد يعني از مجلس استفسار كند كه شما چه كسي را مي‏خواهيد؟ و مجلس روي زيد يا عمر نظر مي‏دهد و رئيس‏جمهور هم فرمان انتصاب همان شخص را صادر مي‏كند. در تمام كشورهايي كه تفكيك نسبي است به اين صورت عمل مي‏شود وگرنه در موردي كه رئيس‏جمهور از يك حزب باشد و اكثريت مجلس دست حزب ديگري باشد تضاد به وجود مي‏آيد چون نخست‏وزير در مقابل مجلس مسؤول است و مجلس به او رأي اعتماد مي‏دهد و مجلس مي‏تواند او را استيضاح كند. از اين جهت من مي‏خواهم اين اصل به اين صورت معكوس بشود كه «رئيس‏جمهور پس از كسب تمايل مجلس، فردي را كه مجلس به او رأي تمايل داده است، به نخست‏وزيري منصوب كند.» (يزدي- پس شما موافقيد.) بايد توضيح داده مي‏شد.
نايب رئيس- آقاي مكارم بفرماييد به عنوان موافق صحبت كنيد تا بعد رأي گرفته شود.
مكارم شيرازي- بسم الله الرحمن الرحيم. خيلي خلاصه عرض كنم، مطالبي كه آقايان در زمينه مخالفت با اين اصل بيان كردند همان‏ها بود كه امروز در جلسه مشترك گروه‏ها بيان شد و در آنجا پاسخ‏هايي هم داده شد و خلاصه پاسخ‏ها چنين است. ما براي حفظ كشوري مثل كشور خودمان كه از اقوام و با زبان‏هاي مختلف تشكيل شده است نياز به يك مقام ثابت در رأس اجرا و قوه مجريه داريم البته مقام رهبري در جاي خود محفوظ، اما فرض كرديم كه او مستقيماً در امور اجرايي دخالت نمي‏كند چون آن شش وظيفه‏اي كه براي رهبري نوشته شد، دخالت مستقيم در امور اجرايي نبود پس يك مقام ثابتي در مسائل اجرايي احتياج داريم كه حفظ وحدت ملي كند و در بحران‏ها و مشكلاتي كه براي مملكت پيش مي‏آيد با ثبات او مملكت نجات يابد و بدون يك مقام ثابت ممكن است خطراتي پيش بيايد. از طرفي مي‏دانيم كه نخست‏وزير و وزرا مقام ثابتي نيستند و نمي‏توانند باشند چون آنها هر لحظه مقابل مجلس مسؤولند و هر موقع ممكن است مجلس آنها را تغيير بدهد اما رئيس‏جمهور را مجلس نمي‏تواند عوض كند بنابراين اگر ما بخواهيم نخست‏وزير را حذف كنيم و فقط رئيس‏جمهور باشد و مجلس، مي‏افتيم در يك تضاد يعني مجلس با كارهاي رئيس‏جمهور موافق نيست و مي‏خواهد عوضش بكند ولي نمي‏تواند چون بايد چهار سال سر كار باشد و اگر نخواهد عوضش كند، نمي‏شود و لذا اينجا رئيس‏جمهور را در رأس گذاشته‏اند و آن كساني كه متصدي بلافاصله هستند نخست وزير و وزرا هستند، كه هر لحظه قابل تغيير و دگرگوني هستند اما در كنار اين دگرگوني‏ها يك عامل ثابت و وحدت به نام رئيس‏جمهور هست. بلي ما اگر مقام رهبري را مستقيماً در امور اجرايي دخالت داده بوديم، اين‏طور كه آقاي رباني گفتند ممكن بود در اينجا اصلا رئيس‏جمهور عزل بشود، يعني رهبر باشد و نخست‏وزير، و لذا ما نمي‏توانيم رئيس‏جمهور را
                        مشروح مذاكرات قانون اساسى‏جلسه‏50-32، ص: 1250
از اينجا برداريم اگر ملاحظه كنيم در كشورهاي ديگر دنيا هم كه شرايطي مشابه شرايط كشور ما دارند آنها هم همه به همين شكل عمل كردند و يك مقام ثابتي به نام رئيس‏جمهور دارند و يك مقام متغير به نام نخست‏وزير و وزراء. و اما آن‏چه آقاي آيت گفتند، كه اول بايد رأي تمايل از مجلس گرفته بشود و بعد كسي را نامزد كنند، بنده فكر مي‏كنم كه اين اشتباه است براي رأي اين‏كه ما فرض كرديم كه نخست‏وزير مي‏خواهد با رئيس‏جمهور همكاري بكند، رئيس‏جمهور بايد همكار خودش را خود انتخاب بكند و بعد مجلس به او رأي اعتماد بدهد، ممكن است مجلس رأي تمايل بدهد به كسي كه سليقه‏اش با من جور نيست و من نمي‏توانم با او كار كنم و او را به من تحميل كند، اين از نظر اجرايي درست نيست، بلي من بايد موافقت مجلس را جلب كنم ولي به اين طريق كه آن كسي كه با سليقه و فكر من و برنامه من بتواند همكاري بكند، انتخابش كنم و بگويم مي‏توانم به عنوان نخست‏وزير با او همكاري كنم حالا اي نمايندگان ملت شما هم مي‏پذيريد؟ اگر نمي‏پذيريد عوض مي‏كنم و شخص ديگري را مي‏آورم كه شما بپذيريد. ترتيب طبيعي اين است كه انسان همكارش را خودش انتخاب بكند و از مجلس هم بايد رأي اعتماد براي وي بگيرد. (رباني شيرازي- پاسخ ايشان را بدهم؟)
نايب رئيس- خير، مباحثه نداريم. اصل 97 را براي رأي‏گيري مي‏خوانيم:
اصل 97 (اصل يكصد و بيست و چهارم)- رئيس‏جمهوري فردي را براي نخست‏وزيري نامزد مي‏كند و پس از كسب رأي تمايل از مجلس شوراي ملي، حكم نخست‏وزيري براي او صادر مي‏نمايد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري، عدة حاضر شصت ويك نفر، تعداد كل آراء شصت و يك رأي، آراء موافق پنجاه و سه رأي، آراء مخالف سه رأي، آراء ممتنع پنج رأي، تصويب شد، تكبير (حضار سه مرتبه تكبير گفتند).
5- طرح و تصويب اصل 98 (اصل يكصد و بيست و دوم)
نايب رئيس- اصل 98 را مي‏خوانيم:
اصل 98- رئيس‏جمهور در حدود اختيارات خويش در برابر ملت مسؤول است، نحوه رسيدگي به اين مسؤوليت را قانون معين مي‏كند.
دكترآيت- قرار بود اين قسمت اخير نباشد.
نايب رئيس- در پايان با توضيحي كه داده شد، دوستان تأييد كردند كه چون ممكن است پس از پايان كارش هم براي او محاكمه‏اي پيش بيايد، اين قسمت باشد. خود شما هم بوديد كه توضيح داديم. آقاي جوادي آملي بفرماييد. (جوادي- بنويسيد «در حدود وظايف» وظيفه است كه مسؤوليت مي‏آورد نه اختيار.) البته وظيفه اختيار مي‏خواهد و اختيار هم وظيفه مي‏آورد منتها مسؤوليت ... (دكتر آيت- مسؤوليت در حدود اختيارات است.) معمولا مي‏گويند اختيار مسؤوليت مي‏آورد اين اصطلاح اجتماعي و حقوقي اين است. آقاي بشارت بفرماييد.
بشارت- رئيس‏جمهور در حدود اختيارات خويش بايد در برابر رهبر و نمايندگان مجلس شوراي ملي و ملت مسؤول باشد.
نايب رئيس- آقاي رحماني بفرماييد.
                        مشروح مذاكرات قانون اساسى‏جلسه‏50-32، ص: 1251
رحماني- يكي موضوعي است كه آقاي جوادي فرمودند و علاوه برآن، اينجا كه «نحوه رسيدگي به اين مسؤوليت را قانون معين مي‏كند» اگر توجه فرماييد قانون به مسؤوليت رسيدگي نمي‏كند بلكه به تخلف از وظايف رسيدگي مي‏كند، ما مي‏گوييم در حدود اختياراتش مسؤول است پس نحوه رسيدگي نسبت به تخلف صحيح است نه نسبت به مسؤوليت.
نايب رئيس- آقاي يزدي بفرماييد.
يزدي- همان‏طوري كه آقاي جوادي فرمودند منتها اگر وظايف اضافه بشود روشن‏تر است يعني بهتر است بنويسيم «وظايف و اختيارات».
نايب رئيس- آقاي كياوش بفرماييد.
كياوش- از نظر اين‏كه رئيس‏جمهور از طرف رهبر در به دست گرفتن مصالح مردم و امور مملكت شرعاً اختيار گرفته است، پس بايد در مقابل او هم مسؤول باشد يعني بهتر است بنويسيم «در برابر رهبر يا شوراي رهبري و ملت مسؤول است.»
نايب رئيس- آقاي خزعلي بفرماييد.
خزعلي- در باب مسؤوليت رئيس‏جمهور در برابر ملت، در جواب آقايان بايد بگويم كه اين اختيارات عبارت از امكانات همان مسؤول است نه اين‏كه اختيار اين‏كه چيزي را انجام بدهد يا ندهد. وظايف و اختيارات مي‏شود وظايف و امكانات بنابراين به جا و روشن است و در برابر ملت مسؤول است رهبر هم رياست‏جمهوري را امضاء مي‏كند براي ايفاي وظايف ملت بنابراين در برابر رهبر و مجلس وقتي كه مسؤول است كه خيانتي به خود رهبر كرده باشد يا خيانتي به مجلس، نوع كارهايش مربوط به ملت است و مسؤوليتش هم بايد در برابر ملت باشد.
نايب رئيس- آقاي رشيديان بفرماييد.
رشيديان- با توجه به اين‏كه رئيس‏جمهور، رئيس قوه اجرائيه است و فقط مأمور اجراى قانون اساسي و مصوبات مجلس شوراي ملي است بنابراين بايد در برابر مجلس شوراي ملي و شوراي نگهبان و مقام رهبر مسؤول باشد به خصوص كه اگر در مقابل ملت مسؤول است يعني ملت از چه راهي حسن انجام وظايف يا عدم انجام وظايف وي را بررسي مي‏كند. (نايب رئيس- گفتيم قانون معين مي‏كند) خزعلي فرمودند كه رئيس‏جمهور كارهاي مربوط به ملت را انجام مي‏دهد، كارهاي مربوط به ملت دو قسم است يك قسمش قانون اساسي است، يك قسمش هم مصوبات مجلس شوراي ملي است و اين بهترين راه است كه نمايندگان ملت و شوراي نگهبان اين مسؤوليت را از او بخواهند و به كارها و وظايفش رسيدگي بكنند.
نايب رئيس- دوستان مثل اين‏كه مكرراً راجع به شوراي نگهبان مسائلي مي‏فرمايند كه با آن مطلبي كه درباره شوراي نگهبان گفته شده ارتباطي ندارد. شوراي نگهبان، شوراي كارشناسان است، كارشناس اظهار نظر درباره انطباق يا عدم انطباق يك قانون يا يك مصوب با موازين اسلام و يا قانون اساسي را مي‏كند و نمي‏شود پاي او به اين كارها كشانده بشود و اما اين‏كه گفته شد مسؤوليت در برابر مجلس يا در برابر ملت، نخست‏وزيرش كه منتخب مجلس است در برابر مجلس مسؤول است ولي خودش چون منتخب ملت است، در برابر ملت مسؤول است. آقاي قرشي بفرماييد.
 «در حدود» را برداريم و بنويسيم «رئيس‏جمهور نسبت به وظايف و اختيارات خويش» بهتر است.
                        مشروح مذاكرات قانون اساسى‏جلسه‏50-32، ص: 1252
نايب رئيس- آقاي دكتر ضيائي.
دكتر ضيائي- به نظر من اين اصل زائد است براي اين‏كه قبلا تصويب كرده‏ايم كه رئيس‏جمهور اگر انحراف پيدا كرد، به محاكمه كشيده مي‏شود، اين مسؤوليت است، انحراف وقتي است كه خلاف بكند از حدود مسؤوليت خود، پس وقتي محاكمه كشيده مي‏شود ديگر اين اصل زائد است.
نايب رئيس- اگر نظرتان باشد آن فقط مربوط به دوران تصدي بود و محاكمه‏اي كه مقدمه عزل باشد، راجع به محاكمه‏اي كه مقدمه عزل نباشد اصلا مطلبي آنجا نيامده است اصل 98 را براي رأي مي‏خوانيم.
طاهري خرم‏آبادي- من در مورد ذيلش سؤال دارم، ظاهر اين قيد اين است كه يك قانوني براي رسيدگي به مسؤوليت رئيس‏جمهور در حال رياستش تدوين مي‏شود.
نايب رئيس- يا خارج از آن فرق نمي‏كند حال كه رياست ندارد اينجا، اينجا نگفته‏اند كه رئيس‏جمهور در زمان رياست‏جمهوري مسؤول است. (طاهري خرم‏آبادي- يك قانون براي رسيدگي به مسؤوليت رئيس‏جمهور تدوين مي‏شود.) وقتي ما مي‏گوييم اين را قانون معين مي‏كند، يا مثل همه است، يا قانون معين مي‏كند كه يك راه خاصي دارد به هر حال مي‏خواهيم بگوييم نحوه رسيدگي به تخلف را قانون معين مي‏كند. اصل 98 براي رأي‏گيري خواند مي‏شود.
اصل 98 (اصل يكصد و بيست و دوم)- رئيس‏جمهور در حدود اختيارات خويش در برابر ملت مسؤول است، نحوه رسيدگي از اين مسؤوليت را قانون معين مي‏كند.
 (اخذ رأي به عمل آمد و نتيجه به شرح زير اعلام شد)
نايب رئيس- عدة حاضر پنجاه و نه نفر، تعداد كل آراءپنجاه و نه رأي، آراء موافق پنجاه و يك رأي، آراء مخالف سه رأي، آراء ممتنع پنج رأي، تصويب شد، تكبير (حضار سه مرتبه تكبير گفتند)
6- طرح و تصويب اصل 99 (اصل يكصد و بيست و نهم)
نايب رئيس- اصل 99 قرائت مي‏شود.
اصل 99- اعطاي نشان‏ها و عناوين افتخاري دولت با رئيس‏جمهور است.
نايب رئيس- مثل اين‏كه بحث زيادي ندارد. آقاي سبحاني.
سبحاني- اينجا عناوين افتخاري را گفتند ولي بعضي از آنها جنبه استحقاقي دارد مثل درجات بالاي نظامي، آنها تكليفش با كيست؟
نايب رئيس- تكليف آنها با فرمانده كل قوا است. آقاي پرورش بفرماييد. (پرورش- من مخالف هستم.) آقاي قرشي بفرماييد.
قرشي- باز مي‏خواهيد بگوييد وثوق الدوله، مصورالممالك، اين را توضيح بدهند ببينيم منظور چيست؟
نايب رئيس- آقاي قرشي نگران دوله‏ها و سلطنه‏ها، ملك‏ها و ممالك‏ها هستند من الان در ذهن ندارم يك عنوان افتخاري را كه متناسب باشد با جو جمهوري اسلامي ولي به هر حال قدر مسلم نشان‏ها هست، اما در مورد عناوين افتخاري الان چيزي در نظرندارم. (كرمي- براي‏
                        مشروح مذاكرات قانون اساسى‏جلسه‏50-32، ص: 1253
تشويق شعرا، ادبا، فضلا القابي مي‏دهند.)
رحماني- اعطاي نشان‏ها و عناوين افتخاري و غير افتخاري دولتي بنويسيد چون افتخاري خصوصيت ندارد.
نايب رئيس- بسيار خوب آقاي منتظري بفرماييد.
منتظري- ما بايد يك چيزي بفهيم از اين اصل، من از اين عناوين افتخاري چيزي نمي‏فهمم و معلوم نيست در اسلام چيزي داشته باشيم اگر واقعاً يك كسي مجتهد است يك چيزي برايش مي‏نويسيد يا يك كسي سرتيپ است، سرلشكر است، درجه سرلشكري را به او مي‏دهند اما عناوين افتخاري يعني چه؟ مثل عناوين افتخاري، كه يك آدم بي‏سواد را مي‏برند و يك پيش‏بند به او مي‏بندند و يك عكس از او مي‏گيرند اين مي‏شود دكتراي افتخاري اين اصلا مسخره كردن دكتري و چيزهاي ديگر است پس اين را بايد درو ريخت.
نايب رئيس- در اسلام بعضي القاب مثل سيف الدوله و نظير اينها بوده است آقاي حجتي بفرماييد. (حجتي كرماني- اين اصل بوي طاغوت مي‏دهد و چيز بدي است) آقاي هاشمي‏نژاد بفرماييد.
هاشمي‏نژاد- هر مسأله‏اي را كه ما مطرح مي‏كنيم چون يك سابقه ذهني از گذشته داريم فكر مي‏كنيم كه داريم مي‏رويم داخل همان كارها، وقتي مي‏گوييم عناوين مقصود عناوين سيستم اسلامي است چطور شما به عنوان كسي كه فداكاري مي‏كند در جبهه جنگ، در رشته اقتصادي، در رشته تحقيقاتي، او را تشويق مي‏كنيد اين عناوين هم در حقيقت تشويق است و الان مي‏گوييد مجاهد شهيد لقب به يك شهيد مي‏دهيد يا كساني كه واقعاً در جبهه جنگ مشغول مبارزه بوده‏اند شما چرا اصل را بر فساد مي‏گذاريد و درست بازگشت به گذشته؟
نايب رئيس- الان يك چيزي ياد من آمد به عنوان نمونه مثلا قهرمان كشور در يك رشته‏اي اين از عناوين تشويق‏كننده است. (علي تهراني- افتخاري نيست.) منظور از افتخاري يعني افتخارآور نه اين‏كه بي‏پايه و بي‏معني باشد. (منتظري- افتخاري يعني بي‏پايه مثل دكتراي افتخاري.) پس آقايان با كلمه افتخاري آن مخالف هستيد مي‏نويسم «اعطاي نشان‏ها و عناوين با رئيس‏جمهور است». (دكتر آيت- افتخاري در مقابل رسمي است) (كياوش- «اعطاي نشان‏ها و درجات عالي نظامي و عناوين استخدامي» بنويسيد.) آقاي دكتر بني صدر بفرماييد.
بني صدر- در زمان پنجاه سال اخير وضع به اين صورت در آمد والا در تاريخ نظامي خود ايران اگر ملاحظه بفرماييد مي‏بينيد كه دادن نشان‏ها و عناوين حتي مهم‏تر از درجه نظامي بوده چنان‏كه در يكي از جنگ‏هاي ايران و روس بود آن كسي كه زخمي شده بود از فرماندهي كه خواست كه نشان بدهد گفت كه چون از پشت زخم خوردي به تو درجه مي‏دهم ولي نشان نمي‏دهم اين مال دوره قاجاريه بوده و بعد فساد دوره پهلوي است علي الاصل اين نشان افتخار براي تشويق است و براي اين است كه مردم را تشويق كنيد براي انجام كارهاي خوب حالا ممكن است شما به عنوان تشويق لقب (برادر) را باب كنيد براي كساني كه شجاعت به خرج مي‏دهند.
نايب رئيس- اگر اجازه مي‏دهيد بنويسيم عناوين تشويقي كه معلوم باشد كه به كسي لقب بي‏خودي ندهند عناوين باشد براي تشويق.
اشراقي- لقب‏هايي در دوره قاجاريه بود مثل «معين البكاء» اين يك چيزي مي‏شود از اين قبيل ...
نايب رئيس- آقاي دكتر قائمي اميري.
                        مشروح مذاكرات قانون اساسى‏جلسه‏50-32، ص: 1254
دكتر قائمي- من عرض كردم همان كلمه افتخاري حرف درستي است در بعضي از موارد در دانشگاه در يك مؤسسه علمي فردي مي‏بينيم از لحاظ مقررات واجد شرايط رسمي نيست دلي در عمل يك شخصيت علمي بزرگ است كه اين دكتراي افتخاري را به او مي‏دهند گو اين‏كه دانشگاه مقررات خاص ديگري براي اين كار دارد اين كلمه بايد باشد اشكالي ندارد.
نايب رئيس- آقاي فاتحي بفرماييد.
فاتحي- اعطاي نشان‏ها راجع به امور نظامي است و رئيس‏جمهور مي‏تواند آن را بدهد اين عناوين افتخاري الان هست كما اين‏كه در زمان حال هم هست مثل عنواني كه رهبر ما به حضرت آيت الله طالقاني دادن «اباذر زمان» كه در زمان پيغمبر (ص) هم حضرت پيغمبر (ص) يك عناويني را به عمار داده بودند يا مثل «ذو الشهادتين» و امثال اينها، اين مطالبي است كه در تاريخ ثبت شده و براي آن بايد يك حسابي باز كرد.
نايب رئيس- آقاي مشكيني بفرماييد.
مشكيني- مگر همه عناوين بايد در اسلام تنصيص شده باشد گر چه همين هست اگر يك مطلب عقلاني باشد چه اشكالي دارد كه اين جمله باشد؟ (منتظري- اين چيز خوبي نيست يك چيز بهتري بنويسيد.)
خز علي- جواب جناب آقاي منتظري را مي‏دهم درباره جعفر وقتي از حبشه برگشت پيغمبر (ص) به او فرمود «الا امنحك الا اعطيك الا احبك» به عنوان نشان دادن اينها را به عنوان افتخار فرمودند.
نايب رئيس- اگر دوستان موافق هستند آن‏چه كه مهم است اعطاي نشان‏هاي دولتي است وقتي مسأله عناوين را ننويسيم از كسي چيزي سلب نكرده‏ايم فعلا اين مقدارش كه مورد تأييد است با دست رأي مي‏گيريم موافقين با اين‏كه عناوين افتخاري در اصل باشد دست بلند كنند (عده كمي دست بلند كردند) رأي كافي نياورد بنابراين حذفش مي‏كنيم. اصل 99 را براي رأي‏گيري مي‏خوانيم:
اصل 99 (اصل يكصد و بيست و نهم)- اعطاي نشان‏هاي دولتي با رئيس‏جمهور است.
 (اخذ رأي به عمل آمد و نتيجه به شرح زير اعلام شد)
نايب رئيس- عدة حاضر شصت نفر، تعداد كل آراء شصت رأي، آراء موافق پنجاه و يك رأي، آراء مخالف چهار رأي، آراء ممتنع پنج رأي، تصويب شد، تكبير (حضار سه مرتبه تكبير گفتند).
7- طرح و تصويب اصل 100 (اصل يكصد و بيست وهشتم)
نايب رئيس- اصل 100 قرائتت مي‏شود آقاي پرورش بفرماييد.
پرورش- من به عنوان مخالف اجازه گرفته بودم كه صحبت كنم من فكر مي‏كنم كه اگر كسي داراي عنواني بود شما اسم او را فراموش نمي‏كرديد.
نايب رئيس- حتما اين‏طور نيست، من توضيح بدهم كه رفع سوء تفاهم از شما و بقيه آقايان بشود نام‏ها را يك تعدادش را اين طرف نوشته بودند دنباله‏اش رسيده بود به طرف ديگر، من تا پايان اسم‏ها را خواندم فراموش كردم كه از نو بخوانم شما درست مي‏فرماييد.
پرورش- من قصد توهين ندارم ولي بعضي از آقايان نشان‏ها را با درجات ارتش اشتباه‏
                        مشروح مذاكرات قانون اساسى‏جلسه‏50-32، ص: 1255
مي‏كنند اين بايد توضيح داده بشود نشان چيست؟ و عنوان افتخاري چيست.
نايب رئيس- منظور نشان علمي و اينها است آقاي كياوش.
كياوش- حالا كه از عناوين نام برده شد پيشنهاد مي‏كنم همين جا قبل از اصل 100 يك اصلي گنجانده بشود براي ايجاد يك جامعه مبتني بر عدل طبق مقررات اسلامي، عناوين تشريفاتي مثل آقا و جناب و فلان از نامه‏هاي اداري حذف بشود.
نايب رئيس- فردا در كميسيون پيشنهاد بفرماييد. اصل 100 خوانده مي‏شود.
اصل 100 (اصل يكصد و بيست و هشتم)- رئيس‏جمهور استوارنامه سفيران اعزامي به كشورهاي ديگر را امضاء مي‏كند و استوارنامه سفيران كشورهاي ديگر را مي‏پذيرد.
نايب رئيس- بحثي نيست لطفاً رأي بگيريد.
 (اخذ رأي به عمل آمد و نتيجه به شرح زير اعلام شد)
نايب رئيس- عدة حاضر پنجاه ونه نفر، شماره كل آراء پنجاه و نه رأي، آراء موافق پنجاه وشش رأي، آراء مخالف هيچ رأي، آراء ممتنع سه رأي، تصويب شد، تكبير (حضار سه مرتبه تكبير گفتند).
8- طرح و تصويب اصل 101 (اصل يكصد و بيست و پنجم)
نايب رئيس- اصل 101 قرائت مي‏شود.
اصل 101- امضاي عهدنامه‏هاي دولت ايران با ساير دولت‏ها و همچنين امضا پيمان‏هاي مربوط به اتحاديه‏هاي بين المللي پس از تصويب مجلس شوراي ملي با رئيس‏جمهور يا نماينده قانوني اوست.
نايب رئيس- آقاي موسوي اردبيلي فرمايشي داشتيد؟ (موسوي اردبيلي- يك مطلبي از ستاد ارتش داده‏اند كه اگر اجازه بفرماييد عرض كنم) نوبت شما براي همين است بفرماييد.
موسوي اردبيلي- راجع اصل 87 امروز چند نفر از ستاد ارتش آمده بودند و شايد نتواستند خدمت آقايان برسند به من گفتند كه من خدمت برادران عرض كنم. دو سه‏تا كلمه در آن اصل بوده يكي فرماندهي كل نيرهاي مسلح كه اين‏طوري نوشته شده گفتم اگر منظور شما از نيروهاي مسلح و ژاندارمري و شهرباني را مي‏خواهيد شامل بشود اين درست است اما آن اعضايي كه بعد مي‏خواهيد بياوريد آنها نماينده‏اي ندارند و اگر منظورتان اين است كه آنها نباشند اين اصطلاح نيروهاي مسلح آنها را شامل مي‏شود يكي هم در پرانتز نوشته شده (رئيس كل ستاد مشترك) آنها گفتند سابقاً بزرگ ارتشتاران بود يك اصطلاحي بود الان كه وضع به هم خورده همان‏طور ننويسيد رئيس ستاد كافي است كه در دو جا تكرار شده. ديگر اين‏كه مسائلي كه راجع به ارتش در كميسيون‏ها مطرح مي‏شود تقاضا كرده‏اند اگر آقايان اجازه مي‏دهيد كه يك نماينده از ستاد ارتش شركت كند و تذكرات لازم را در آنجا بدهد.
نايب رئيس- حتما اين كار در فصل مربوط به ارتش مراعات خواهيم كرد. خوب راجع به اصل 100 بحث مي‏كنيم، آقاي دكتر نوربخش. (نوربخش- من يك اشكال كلي دارم.) مخالف هستيد؟ (نوربخش- بلي) بفرماييد. (كرمي- نصف اين اصل در حقيقت تصويب شده است فقط امضاي رئيس‏جمهور مي‏ماند.)
دكتر نوربخش- من مي‏خواستم راجع به اصل وظايف رئيس‏جمهور صحبت كنم چون‏
                        مشروح مذاكرات قانون اساسى‏جلسه‏50-32، ص: 1256
اصل آخر است كه مطرح است اگر اجازه بفرماييد صحبت كنم. (يكي از نمايندگان- راجع به اصل ديگر است)
نايب رئيس- اگر راجع به اصل ديگر است پس از اين‏كه تمام شد تشريف بياوريد صحبت كنيد. خيال كردم به اين اصل مربوط است. آقاي آيت بفرماييد.
دكترآيت- نصف اين اصل همان‏طور كه آقاي كرمي گفتند در اصل ديگر تصويب شده است و نصف آن‏هم در جاي ديگر است. اول اين‏كه مجلس بايد تصويب بكند دوم اين‏كه اينجا گفتيم پس از تصويب مجلس شوراي ملي و در اصول مربوط به شوراي نگهبان گفتيم كه تمام اينها بايد برود به شوراي نگهبان، بنابراين بعد از تصويب مجلس شوراي ملي بنويسيم «وطي مراحل قانوني».
نايب رئيس- اين نظير اصل چهار است و روشن است. ما در اينجا گفتيم كه كليه مصوبات بايد به شوراي نگهبان برود اما اين‏كه گفتيد امضاء، فرق دارد. (يكي از نمايندگان- آن دو امضاء را برداريد و بگذاريد بعد از تصويب) منظورتان را نفهميدم. (يكي از نمايندگان- اگر امضاها نيندازيم مي‏شود «عهدنامه‏ها و پيمان‏ها بعد از تصويب مجلس شوراي ملي به امضاي رئيس‏جمهور مي‏رسد») اگر همين‏طور باشد چه اشكالي دارد؟ اين‏كه متين و خوب است. آقاي حسيني بفرماييد. (حسيني هاشمي‏پيمان‏هاي مربوط) هر دو را نوشته‏ايم يعني هم امضاء عهدنامه‏ها و هم امضاء پيمان‏ها پس ار تصويب مجلس. (يكي از نمايندگان- «پس از طي مراحل مقرر در اين قانون» فراموش نكنيم كه قراردادها امر خطيري است وهم حقوق‏دانهاي نگهبان قانون اساسي و هم فقها بايد در آنها نظر بدهند و نظر هم در جاي خودش مقرر شده. بنابراين به جاي «پس از تصويب مجلس شوراي ملي» نوشته شود «پس از طي مراحل مقرر در اين قانون».) آقاي خامنه‏اي بفرماييد.
خامنه‏اي- چون اين اصل در قوة مقننه بوده است در آنجا كلمات مقاوله‏نامه و موافقت‏نامه هم بود. اينجا يكباره پيمان‏هاي مربوط به اتحاديه را آورده‏ايم و آن كلمات ديگر را به جز عهدنامه نياورده‏ايم. من پيشنهاد مي‏كنم چون كلمه قراردادهاي بين المللي لفظي است نسبتاً جامع و شامل مقاوله‏نامه و موافقت‏نامه و بقيه مي‏شود بنويسيم امضاي كليه قراردادهاي بين‏المللي و عهدنامه‏هاي دولتي ايران الي آخر. براي اين‏كه اگر ننويسيم اين يك مقداري اخص از آن خواهد بود. (نايب رئيس- عكس مسأله است.) خير اين‏طور نيست چون عهدنامه برخلاف مفهوم لغوي‏اش عنوان كوچكي است يعني مقاوله‏نامه و موافقت‏نامه را شامل نمي‏شود، ولي قرارداد همه اينها را شامل مي‏شود. بنابراين اشكالي ندارد كه ما بگذاريم كه با آن اصل هم اختلاف پيدا نكند. (كرمي- در اول قراردادها هم بود.) بلي قرارداد هم بود.
نايب رئيس- من چيز ديگري مي‏خواستم به ايشان يادآوري كنم.
كرمي- اصل 65 چنين است: «عهدنامه‏ها و مقاوله‏نامه‏ها و قراردادها و موافقت‏نامه‏هاي بين المللي بايد به تصويب مجلس شوراي ملي برسد».
خامنه‏اي- عهدنامه در اصطلاح يك معناي خاصي دارد، ولي قرارداد شامل همه مي‏شود.
نايب رئيس- بسيارخوب اگر نظر مجلس اين بود آن دو كلمه را مي‏گذاريم. آقاي منتظري بفرماييد.
                        مشروح مذاكرات قانون اساسى‏جلسه‏50-32، ص: 1257
منتظري- من نظرم اين است كه پس ار تصويب مجلس شوراي ملي بنويسيم «و طي مراحل قانوني آن».
نايب رئيس- آقاي رشيديان.
رشيديان- در اين اصل بايد نوشته شود «رئيس‏جمهور موظف به امضاي عهدنامه‏ها و پيمان‏ها پس از تصويب مجلس شوراي ملي است» نه اين‏كه عهدنامه‏ها و بقيه معلق بماند به امضاء رئيس‏جمهور.
نايب رئيس- چرا شما توجه نمي‏كنيد امضاي قانون غير امضاي قرارداد است. (دكتر آيت- توضيح بفرماييد.) يك وقت است قرارداد را امضاء مي‏كند كه قانوني شده است و ابلاغ مي‏كند و به عنوان طرف قرارداد مثلا سفير ايران در هندوستان امضاء مي‏كند. پس در اينجا امضاء طرف قرارداد مطرح است. اين قبلا رويش صحبت نشده است. ما در اينجا مي‏خواهيم بگوييم طرف قرارداد رئيس‏جمهور يا نماينده او باشد و نمي‏خواهيم از نظر تنفيذ آن بگوييم. آقاي رحماني بفرماييد. (رحماني- اين را بنويسيم «وظيفه امضاء عهدنامه‏هاي دولتي».) اين همان حرف آقاي رشيديان است.
رحماني- چون غير از اين باشد لازمه‏اش اين است كه تا امضاء رئيس‏جمهور نداشته باشد نافذ نباشد و يكي هم بعد از عبارت «پس از تصويب مجلس شوراي ملي» به همان طريقي كه آقاي منتظري فرمودند نوشته شود «و طي مراحل قانوني» اينها مورد تأييد است و نظر بنده هم همين بوده است.
نايب رئيس- آقاي رباني شيرازي بفرماييد.
رباني شيرازي- علاوه بر امضاء رئيس‏جمهور، وزير مسؤول هم بايد امضاء كند چون ظاهر اين اصل اين‏طور است كه امضاء وزير مسؤول را نمي‏خواهد و پس از تصويب فقط امضاي رئيس‏جمهور يا نماينده قانوني او را مي‏خواهد.
نايب رئيس- معمول اين است كه يك قرارداد يا يك پيشنهاد يا يك ابلاغي را در طي مراحل اداري چندين امضاء مي‏كنند تا به رئيس‏جمهور برسد. اينها مربوط به تشريفات اداري است و لازم نيست در قانون اساسي بيايد. بنابراين منظور اين است كه سطح اين قبيل امور بالا بيايد و مي‏خواهد متن اصل گويا است و اين را هم كه گفتند «وظيفه است» اصلا جاي وظيفه نيست زيرا وظيفه در جايي است كه ما بخواهيم يك باري را به دوش يك كسي بگذاريم. اينجا مي‏خواهيم بگوييم سطح اين قراردادها سطحي است كه امضاي رئيس‏جمهور بايد پايش باشد.
منتظري- براي اين‏كه اشكال آقايان برطرف شود، بنويسيم «عهدنامه‏هاي دولتي ايران را همچنين رئيس‏جمهور امضاء مي‏كند».
نايب رئيس- آن اصل هم همين‏طور است.
منتظري- خير «با رئيس‏جمهور است» اين معني‏اش اين است كه ديگر نمي‏خواهد، اما اگر بنويسيم «اين قبيل امور را رئيس‏جمهور هم امضاء مي‏نمايد» اشكالي برطرف مي‏شود.
نايب رئيس- اگر آقايان موافقند كلمات مقاوله‏نامه و موافقت‏نامه و قرارداد را اضافه كنيم‏
                        مشروح مذاكرات قانون اساسى‏جلسه‏50-32، ص: 1258
كه بين اين دوتا اصل هماهنگي باشد. (تهراني- كلمه «عهدنامه» همه آنها را شامل مي‏شود.) اضافه‏اش ضرري ندارد. بنابراين قسمت بالاي اصل به اين صورت شد «امضاء عهدنامه‏ها، مقاوله‏نامه‏ها، موافقت‏نامه‏ها، و قراردادهاي دولتي ايران باساير دولت‏ها» و يكي هم «امضاي پيمان‏ها با دولت‏ها نباشد بلكه با اتحاديه‏هاي بين المللي باشد» اين با رئيس مجلس است. درباره قسمت زير همين‏طور كه عرض كردم اگر بخواهيم يكي دو جا شوراي نگهبان را بگذاريم ناچار هستيم همه جا آن را بگذاريم در حالي كه اگر هيچ جا نگذاريم چون قبلا در يكي از اصول گفته‏ايم «كليه مصوبات مجلس شوراي ملي بايد به شوراي نگهبان برود» بهتر است بنابراين بايد يكي از اين دو رويه را انتخاب كرد، والا اگر يك‏جا گذارده شود و بقيه جاها گذاشته نشود اين خودش تبعيض مي‏شود.
منتظري- پس ننويسيد «پس از تصويب مجلس شوراي ملي» چون تمام قوانين به مجلس شوراي ملي رفته است.
طاهري اصفهاني- مگر قبلا نگذرانديم كه مصوب مجلس، مصوب نيست مگر به شوراي نگهبان رفته باشد كه از جنبه شرعي و حقوقي ارزيابي شود و امضاء شود. مصوبي كه ما مي‏گوييم يعني چيزي كه از مجلس گذشته و شوراي نگهبانش را هم طي كرده و به صورت قانون در آمده باشد.
نايب رئيس- پس مي‏گوييد احتياج ندارد. (رباني شيرازي- تصويب مجلس را برداريد بنويسيد «پس از طي تشريفات قانوني».) موافقين با اين‏كه اين عبارت «پس ار تصويب مجلس» كافي است دست بلند كنند (سي و نه نفر دست بلند كردند) بنابراين اجازه بفرماييد همين متن را به همين صورت براي اخذ رأي قرائت كنم. (منتظري- اين متن رأي كافي نخواهد آورد چون سي و نه نفر دست بلند كردند.) آقايان مي‏گويند جمله «پس از طب مراحل قانوني» اضافه شود. (منتظري- اصلا مجلس شوراي ملي هم نمي‏خواهد، بنويسيد «پس از طي مراحل قانوني».) (هاشمي‏نژاد- طي مراحل قانوني يكي امضاي رئيس‏جمهور است.) (رحماني- ظاهر اين اصل اين‏طور است كه توهم مي‏شود به شوراي نگهبان نمي‏رود.) شما يك اصل داريد كه در آن گفته شده است كليه مصوبات بايد بدون استثنا به شوراي نگهبان برود. (موسوي اردبيلي- «پس از طي مراحل قانوني را» رأي بگيريد.) موافقين با اين‏كه اين عبارت «پس از مراحل قانوني» باشد دست بلند كنند. (هاشمي‏نژاد- درست نيست.) (كرمي- چرا داريد خدشه مي‏كنيد؟) اجازه بفرماييد ما داريم نظرخواهي مي‏كنيم.
كرمي- اين اصل دو قسمت است، قسمت پايين آن به اصل 65 مربوط مي‏شود كه قبلا تصويب شد و صدر اين اصل به اينجا مربوط است كه چه كسي امضاء مي‏كند.
نايب رئيس- اجازه بفرماييد روية كار با اين وسواس‏ها همراه نكنيم و «پس از تصويب» ما جلوتر يك اصل گذرانديم و باز شايد چندين جاي ديگر اين عبارت به طور وسيع‏تر بيايد. آقاي طاهري بفرماييد. (طاهري- اينها در داخل آن است و ديگر اين نخواهيد هم داخل هم خارج و هم تأكيد كنيد زيرا معلوم است.) بنابراين همين متن را براي رأي‏گيري مي‏خوانم:
اصل 101 (اصل يكصد و بيست و پنجم)- امضاي عهدنامه‏ها، مقاوله‏نامه‏ها، موافقت‏نامه‏ها و قراردادهاي دولت ايران با ساير دولت‏ها و همچنين امضاي پيمان‏هاي مربوط به اتحاديه‏هاي بين المللي پس از تصويب مجلس شوراي ملي با رئيس‏جمهور يا نماينده قانوني او است.
                        مشروح مذاكرات قانون اساسى‏جلسه‏50-32، ص: 1259
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري، عدة حاضر پنجاه ونه نفر، تعداد كل آراء شصت رأي، يك رأي به قيد قرعه خارج شد، آراء موافق چهل و هشت رأي، آراء مخالف شش رأي، آراء ممتنع پنج رأي، بنابراين، اين اصل تصويب شد، تكبير (حضار سه مرتبه تكبير گفتند).
نايب رئيس- چون وقت داريم از اصولي كه براي دستور آماده شده است يك اصل از پيش‏نويس گروه پنجم مطرح مي‏كنيم.
9- طرح و تصويب اصل 102 (اصل يكصد و بيست و سي‏ام)
اصل 102- در مورد غيبت يا بيماري رئيس‏جمهوري شورايي به نام شوراي موقت رياست‏جمهوري مركب از نخست‏وزير، رئيس مجلس شوراي ملي و رئيس ديوان‏عالي كشور وظايف او را انجام مي‏دهد مشروط بر اين‏كه عذر رئيس‏جمهور براي مدتي بيش از دو ماه نباشد.
نايب رئيس- در اينجا قرار شد اضافه كنيم «اگر مدت رياست‏جمهوري پايان يابد و به علت وضع فوق العاده انتخاب رئيس‏جمهور جديد صورت نگرفته باشد در اين مورد نيز وظايف رئيس‏جمهور برعهده شوراي موقت رياست‏جمهوري است.» در اين مورد سخني هست؟ (اظهار نشد) دوباره اصل را مي‏خوانم:
اصل 102- در مورد غيبت يا بيماري رئيس‏جمهوري شورايي به نام شوراي موقت رياست‏جمهوري مركب از نخست‏وزير، رئيس مجلس شوراي ملي و رئيس ديوان‏عالي كشور وظايف او را انجام مي‏دهد مشروط بر اين‏كه عذر رئيس‏جمهور براي مدتي بيش از دو ماه نباشد. هر گاه دوره رياست‏جمهوري پايان يابد و به علت وضع فوق العاده انتخاب رئيس‏جمهور جديد صورت نگرفته باشد نيز وظايف رئيس‏جمهوري را اين شورا برعهده مي‏گيرد.
دكترآيت- در موردي كه رئيس‏جمهور عزل هم مي‏شود اضافه كنيد. (منتظري- شوراي نگهبان را هم اضافه كنيد.)
اشراقي- در يك اصل گفته‏ايم اگر دوران رياست‏جمهوري تمام شده باشد و نتوانند رئيس‏جمهور را انتخاب كنند، ايام او را تمديد كنند.
نايب رئيس- اين اصل حذف شد و شما تشريف نداشتيد. آقاي رحماني بفرماييد.
رحماني- در اينجا از طرف رهبر يا شوراي رهبري دو نفر بايد در شوراي جمهوري دخالت داشته باشند كه پنج نفر شوند.
نايب رئيس- آقاي مكارم بفرماييد.
مكارم شيرازي- «هر گاه پايان يابد» درست نيست، يعني وقتي دورة رئيس‏جمهوري پايان يافت و انتخابات هم شروع نشده بود ما بايد بگوييم «انتخابات در موقع لازم نشود انجامش بدهيم» نه اين‏كه «پايان يابد» اين جمله غلط است.
نايب رئيس- تا وقتي كه هست نبايد اين كار را بكنند بلكه پس از پايان يافتن دوره او اگر طبق قانون رئيس‏جمهور جديد انتخاب نشده باشد. (مكارم شيرازي- عبارت اين نبود حالا درست شده.) خير مطلب همين بود. آقاي رباني شيرازي بفرماييد. (رباني شيرازي- رئيس شوراي نگهبان.) آقاي رشيديان بفرماييد.
رشيديان- من فكر مي‏كنم اولا اين شورا يك مقدار تقليد از همان شوراي سلطنتي است‏
                        مشروح مذاكرات قانون اساسى‏جلسه‏50-32، ص: 1260
كه رئيس مجلس و غيره بود و هيچ كدام ار اينها پاي رهبري و شوراي نگهبان در آن نيست، دوم اين‏كه پيشنهاد مي‏كنم اين شورا هميشه در كنار رئيس‏جمهور به صورت رسمي باشد و تركيبش طوري باشد كه از افراد رسمي نباشد بلكه يك افرادي باشند كه عدالت داشته باشند.
نايب رئيس- تنها مسأله‏اي كه پيشنهاد مي‏شود بودن رئيس شوراي نگهبان در شوراي جمهوري است. (موسوي اردبيلي- رئيس ديوان‏عالي كشور نماينده رهبر است.) بلي و به خصوص عرض شده شوراي نگهبان را طوري بگيريم كه وظايفش متناسب با تخصصش و تخصصش متناسب با وظايفش باشد. شما همه جا پاي شوراي نگهبان را به ميان مي‏كشيد نمي‏دانم اين تا چه حد است، چون وقتي رئيس ديوان‏عالي كشور هست و يا رئيس شوراي ملي هست ... بنابراين من ذيل را مي‏نويسم و براي رأي‏گيري قرائت مي‏كنم:
اصل 102 (اصل يكصد و بيست و سي‏ام)- در مورد غيبت يا بيماري رئيس‏جمهوري شورايي به نام شوراي موقت رياست‏جمهوري مركب از نخست‏وزير، رئيس مجلس شوراي ملي و رئيس ديوان‏عالي كشور وظايف او را انجام مي‏دهد، مشروط بر اين‏كه عذر رئيس‏جمهور براي مدتي بيش از دو ماه نباشد. در مورد عزل دوره رئيس‏جمهور يا در مواردي كه رياست‏جمهوري يك نفر پايان يافته و رئيس‏جمهور جديد هنوز انتخاب نشده نيز وظايف رياست‏جمهوري برعهده اين شورا است.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري، عدة حاضر پنجاه ونه نفر، تعداد كل آراء پنجاه و نه رأي، آراء موافق پنجاه و دو رأي، آراء مخالف يك رأي، آراء ممتنع شش رأي، بنابراين، اين اصل تصويب شد، تكبير (حضار سه مرتبه تكبير گفتند).
10- پايان جلسه‏
نايب رئيس- ان شاء الله بقيه اصول را در جلسه فردا صبح براي جلسه فردا عصر آماده مي‏كنيم، جلسه ختم مي‏شود.
 (جلسه ساعت هفده و چهل وپنج دقيقه پايان يافت)
نايب رئيس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 1261
                        جلسه چهل و هفتم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 13/ 15 دقيقه روز بيست و پنجم مهر ماه 1358 هجري شمسي برابر با بيست و پنجم ذيقعده 1399 هجري قمري با رياست آقاي دكتر سيد محمد حسيني بهشتي (نايب رئيس) تشكيل شد.
1- اعلام رسميت جلسه‏
2- طرح و تصويب اصل 103 (اصل يكصد و سي و يكم)
3- طرح و تصويب اصل 104 (اصل يكصد و سي و دوم)
4- طرح و تصويب اصل 105 (اصل يكصد و بيست و هفتم)
5- طرح و تصويب اصل 106 (اصل يكصد و بيست و ششم)
6- طرح و تصويب اصل 107 (اصل يكصد و سي و سوم)
7- طرح و تصويب اصل 108 (اصل يكصد و سي و چهارم)
8- طرح و تصويب اصل 109 (اصل يكصد و سي و پنجم)
9- طرح و تصويب اصل 110 (اصل يكصد و چهل و دوم)
10- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 1263
1- اعلام رسميت جلسه‏
نايب رئيس- بسم الله الرحمن الرحيم. جلسه رسمي است. در دستور جلسه امروز چهارشنبه 25 مهر ماه 1358، اصولي كه تهيه شده است، قرار دارد. اميدواريم بتوانيم در اين جلسه به همه آن اصول بپردازيم.
2- طرح و تصويب اصل 103 (اصل يكصد و سي و يكم)
نايب رئيس- اولين اصلي كه اكنون مطرح است، اصل 103 است كه خوانده مي‏شود.
اصل 103- در صورت فوت، كناره‏گيري يا عزل رئيس‏جمهور يا بيماري بيش از دو ماه يا موجبات ديگري از اين‏گونه، شوراي موقت رياست‏جمهوري موظف است حداكثر ظرف پنجاه روز نسبت به انتخاب رئيس‏جمهور جديد اقدام كند و تا تعيين او، وظايف و اختيارات وي را جز در امر همه‏پرسي برعهده دارد.
نايب رئيس- آقاي مقدم مراغه‏اي فرمايش داريد بفرماييد.
مقدم مراغه‏اي- به نام خدا اجازه مي‏خواهم قبل از اين‏كه در مورد اين اصل صحبت كنم در مورد خبري كه به عرض همه آقايان رسيده، توضيحي عرض كنم. آقايان ملاحظه فرمودند كه ديشب روزنامه‏هاي اطلاعات و كيهان و امروز هم روزنامه عصر، خبري در مورد توطئه عليه حضرت آيت الله شريعتمداري درج كردند. از همان ديشب كه خبر منتشر شد تلفن‏هاي زيادي از تبريز و ساير نقاط آذربايجان شد و يك حالت نگراني عجيبي در همه مردم پيدا شده بود و همه مي‏خواستند بدانند كه اين توطئه از چه قرار بوده، مخصوصا كه عواملي از خارج مأمور اين كار شده بودند. بنده در تماسي كه با قم گرفتم حضرت آيت الله شريعتمداري اين مطلب را تأييد فرمودند و فرمودند اين مربوط به چند روز پيش بوده و ايشان البته با بزرگ‏منشي كه هميشه داشتند و دارند، مطلب را به سادگي برگزار كردند ولي همان‏طور كه لابد از اخبار راديو شنيديد امروز در همه شهرهاي آذربايجان و مخصوصاً تبريز، مردم باهيجان فوق العاده‏اي اضطراب و نگراني خودشان را اعلام كردند و در تظاهرات و راهپيمايي‏ها نيز خواسته‏هايي داشتند كه آنها را به صورت قطع‏نامه عنوان كردند، و اصرار داشتند كه از مقامات و مسؤولان دولتي خواسته شود كه توضيحات رسمي در اين مورد داده شود چون همان‏طور كه مسبوق هستيد و همه آقايان هم در مناطق مختلف حتماً همين موقعيت را دارند، حضرت آيت الله شريعتمداري در آذربايجان موقعيت خاص دارند بنده خواستم از مقام رياست استدعا كنم كه به هر طريق كه صلاح مي‏دانند از مسؤولين انتظامي مملكتي جوياي حال شوند و حقيقت امر را براي عموم اعلام كنند و همچنين تدابير لازم براي حفظ جان ايشان و همه آيات عظام و مراجع تقليد، اتخاذ شود، اين بود عرض بنده. و اما راجع به خود اصل حقيقت اين است كه مخالفت آنچناني‏
                        مشروح مذاكرات قانون اساسى‏جلسه‏50-32، ص: 1264
نيست و فقط در مدت دو ماه، بنده فكر مي‏كنم اگر تغييري داده شود، خيلي بهتر خواهد بود. (ضيائي- يعني مدت كم شود يا زياد؟) به عقيده بنده مدت بايد زيادتر شود، عرض ديگري ندارم متشكرم.
نايب رئيس- آقاي مكارم شما؟
مكارم شيرازي- عرض بنده اين است كه در صدر اين اصل، يا همه ويرگول‏ها را برداريد و «يا» بنويسيد يا براي اين‏كه مطلب و روال جمله يكنواخت شود «يا» ها را خذف كنيد و ويرگول بگذاريد.
نايب رئيس- بله، مي‏توانيم دوتا «يا» ي اول جمله را حذف كنيم و به جايش ويرگول بگذاريم و فقط «يا» ي آخري مي‏ماند. آقاي رحماني سؤالي داريد؟
رحماني- در صدر اين اصل نوشته شده «در صورت فوت، كناره‏گيري يا عزل رئيس‏جمهور يا بيماري بيش از دو ماه» معنايش اين است كه اگر رئيس‏جمهور به مدت دو ماه بيمار شود براي انتخاب رئيس‏جمهور جديد اقدام خواهد شد.
نايب رئيس- خيرآقا. اگر چنين باشد مشمول اصل قبلي مي‏شود. (رحماني- پس اين چه معنايي دارد؟) در اصل قبلي شوراي موقت هست ولي اقدام براي انتخاب رئيس‏جمهور جديد نيست. در اينجا شوراي موقت هست و انتخاب رئيس‏جمهور جديد هم هست. (رحماني- پس عبارت بيش از دو ماه را حذف كنيد.) منظورم اين است كه تشخيص بدهند بيماريش بيش از دو ماه طول خواهد كشيد آن وقت نسبت به انتخاب رئيس‏جمهور جديد اقدام مي‏شود آقاي فاتحي فرمايشي داريد؟
فاتحي- در اينجا اين سؤال پيش مي‏آيد كه ما انتخابات رئيس‏جمهوري قبلا ذكر كرده و شرط كرده بوديم كه كانديداها بايد با تأييد شوراي نگهبان برسد و سپس رهبر يا شوراي رهبري اعتبارنامه او را امضاء كند. فرمان شروع انتخابات هم به عهده رهبر يا شوراي رهبري هست، ولي ما در اينجا مجدداً يك شورايي درست كرده‏ايم پس آن‏چه كه قبلا تصويب كرديم يعني شوراي نگهبان و شوراي رهبري و خود رهبر آنها چكاره خواهند بود كه ما در اينجا يك شوراي ديگري را موظف به انجام اين كار كرده‏ايم؟
نايب رئيس- آن يك امر دائمي است ولي در اينجا يك هم استثنايي است كه ممكن است در عمر سي ساله يك كشور يك بار هم اين مسأله پيش نيايد آنها شورايي دائمي هستند ولي در اينجا پيش‏بيني شده است كه اگر چنين وضع استثنايي پيش آمد وظيفه رئيس‏جمهوري به عهده چه شورايي خواهد بود. (فاتحي- چرا اين استثنايي را هم به عهده شوراهاي دائمي نگذاريم؟) اين سه نفر هر سه در اين شورا هم هستند، ما يك شوراي ديگري درست مي‏كنيم. آقاي كياوش فرمايشي دارند؟
كياوش- براي اين‏كه اين اصل از قبح مطلع بيرون بيايد و داراي حسن مطلعي بود و صدر اين اصل با فوت و مرگ شروع نشود مي‏توانيم به اين صورت اصلا كنيم: «در صورتي كناره‏گيري، عزل، بيماري بيش از دو ماه، فوت و يا موجبات ديگري از اين‏گونه ...»
نايب رئيس- آقاي كياوش. فكر نمي‏كردم در يك مجلس انقلابي «مرگ» چيز نامطلوبي باشد. (كياوش- «مرگ» با «شهادت» تفاوت بسيار دارد.) آقاي خامنه‏اي پيشنهادي داريد؟
خامنه‏اي- كلمه «اقدام» چون معني «آغاز» هم مي‏دهد، بنابراين پيشنهاد مي‏كنم‏
                        مشروح مذاكرات قانون اساسى‏جلسه‏50-32، ص: 1265
عبارت را بدين صورت اصلاح بفرماييد «حداكثر ظرف پنجاه روز انتخاب رئيس‏جمهورجديد را انجام دهد.» به نظرم مطلب روشن‏تر خواهد شد (دكتر شيباني- رأي بگيريد آقا.)
نايب رئيس- به نظر من هم اگر اين مطلب اصلاح شود كامل‏تر خواهد بود بنابراين اگر بخواهيم پيشنهاد آقاي خامنه‏اي را رعايت كرده باشيم بهتر است بنويسيم «... موظف است ترتيبي دهد كه حداكثر ظرف پنجاه روز رئيس مجلس جديد انتخاب شود». آقاي قرشي مطلب تازه‏اي داريد بفرماييد.
قرشي- «موجبات ديگر از اين‏گونه» يعني چه؟ اگر بنويسيم «موجبات ديگر مانند اينها» بهتر نيست؟
طاهري گرگاني- اگر يك «طبق مقررات» در اينجا بگذاريم اشكال رفع مي‏شود.
نايب رئيس- «طبق مقررات» آن منظور را تأمين نمي‏كند، چون منظور ايشان اين است كه آيا مي‏خواهيد اين پنجاه روز براي اقدام براي انتخاب رئيس‏جمهور باشد؟ اين در حقيقت يك سؤالي است كه آقاي خامنه‏اي فرمودند. اين سؤال و ابهام براي عده‏اي از دوستان ديگر هم پيش آمده است كه آيا مجلس مي‏خواهد پنجاه روز به شورا وقت بدهد كه انتخابات را به پايان برساند، نظر مجلس چيست؟ (عده‏اي از نمايندگان- منظور اين است كه تا پنجاه روز پايان بيابد.) موافقين به اين‏كه تا پنجاه روز پايان بيابد، دست بلند كنند (اكثر دستشان را بلند كردند) تأييد شد.
خانم گرجي- اگر رئيس‏جمهور مريض شد بايد از همان روز اول اقدام كنند.
نايب رئيس- ممكن است وقتي مريض مي‏شود پيش‏بيني كنند كه بيماري او زودتر از سه و چهار ماه ديگر بهبود نخواهد يافت اگر چنين پيش‏بيني شد آن وقت براي انتخاب رئيس‏جمهور جديد اقدام مي‏كنند و اگر هم پيش‏بيني نكردند كه بعد از گذشت دو ماه خواهد بود. (دكتر بيت اوشانا- كلمه «بيماري» را از اينجا برداريد.) من اين اصل را براي رأي‏گيري مي‏خوانم:
اصل 103 (اصل يكصد و سي و يكم)- در صورت فوت، كناره‏گيري، عزل رئيس‏جمهور، بيماري وي بيش از دو ماه يا موجبات ديگري از اين‏گونه، شوراي موقت رياست‏جمهوري موظف است ترتيبي دهد كه حداكثر ظرف پنجاه روز نسبت به انتخاب رئيس‏جمهور جديد انتخاب شود و تا تعيين او، وظايف و اختيارات وي را جز در امر همه‏پرسي برعهده دارد.
رشيديان- همه‏پرسي به عهده چه كسي است؟
نايب رئيس- بعداً مي‏آيد. (رشيديان- همه‏پرسي به عهده شوراي نگهبان است) آقاي رشيديان من اصل را براي رأي‏گيري خواندم خواهش مي‏كنم بعد از اعلام اخذ رأي سؤال نفرماييد.
رشيديان- به هر حال در اين مورد توضيح داده نشد. اگر مي‏خواهيد رأي بگيريد اول به كفايت مذاكرات رأي بگيريد اگر تصويب شد آن وقت اعلام رأي با ورقه بفرماييد.
نايب رئيس- آقاي رشيديان، شما بعد از آن‏كه اعلام اخذ رأي مي‏شود سؤال مي‏فرماييد و انتظار داريد به سوالتان مفصلا جواب داده شود. به هر حال خواهش مي‏كنم اخذ رأي را نسبت به اين اصل به همان صورت كه قرائت كردم شروع بفرماييد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري، عدة حاضر در جلسه هنگام اخذ رأي پنجاه و هشت نفر،
                        مشروح مذاكرات قانون اساسى‏جلسه‏50-32، ص: 1266
تعداد كل آراء پنجاه و هشت رأي، آراء موافق پنجاه و چهار رأي، آراء ممتنع سه رأي و آراء مخالف يك رأي، تصويب شد، تكبير (حضار سه مرتبه تكبير گفتند).
ضمناً من به برادرمان آقاي رشيديان هم توضيح بدهم كه اگر موقع اعلام رأي صحبت شود طبعاً رأي‏گيري سالم نخواهد بود. ما مي‏توانيم «خطا» را در دورآخر هم جبران كنيم ولي «نظم» را هيچ وقت نمي‏توانيم جبران كنيم بايد پا به پاي كارمان نظم هم جلو برود. (رشيديان- طبق آيين‏نامه يك نفر موافق يك نفر مخالف بايد صحبت كند) در آيين‏نامه نوشته شده كه مي‏توانند صحبت كنند نه اين‏كه حتماً يك نفر موافق و يك نفر مخالف بايدصحبت كنند. به علاوه امروز داوطلب صحبت كسي نبود وگرنه اجازه صحبت به او داده مي‏شد. آقاي باريك‏بين سؤالي داريد؟
باريك بين- رئيس‏جمهور قبلي در صورت فوت يا كناره‏گيري و يا عزل، معلوم است كه شورا مي‏تواند بعد از آن مدت يا اولين فرصت به انتخاب رئيس‏جمهور جديد اقدام كند، اما اگر بيماري رئيس‏جمهور بيش ار دو ماه طول كشيد و هنوز هم از مقام خود عزل نشده است چگونه و چطور شورا رئيس‏جمهور جديد را انتخاب مي‏كند؟
دكترآيت- پس بايد اين موضوع در قانون نوشته شود.
3- طرح و تصويب اصل 104 (اصل يكصد و سي و دوم)
نايب رئيس- وقتي مي‏گوييم بايد اقدام كند اين در حقيقت حكم استعفاي رئيس‏جمهور را دارد در عين حال اين يك نكته‏اي است كه اگر لازم باشد در شوراي نهايي روي آن تصميم خواهيم گرفت. اصل بعدي يعني اصل 104 مطرح است از آقاي آيت خواهش مي‏كنم آن را قرائت بفرماييد.
اصل 104- در مدتي كه وظايف رئيس‏جمهور برعهده شوراي موقت رياست‏جمهوري است دولت را نمي‏توان استيضاح كرد يا به آن رأي عدم اعتماد داد يا براي تجديد نظر در قانون اساسي اقدام نمود.
نايب رئيس- آقاي پرورش سؤالي هست؟
پرورش- در اصل قبلي علاوه بر وظايف «اختيارات» هم آمده بود ولي در اينجا نوشته‏ايد كه «در مدتي كه وظايف رئيس‏جمهور بر عهده شوراي موقت رياست‏جمهوري است» يعني از «اختيارت» اسمي برده نشده است. با اختيارات را در آن اصل حذف كنيد و يا اينجا هم اضافه بفرماييد.
نايب رئيس- سؤال به جايي است ببينيم چه كسي جواب مناسب به آن خواهد داد. آقاي خامنه‏اي فرمايشي داريد بفرماييد؟
خامنه‏اي- من به اين رأي عدم اعتماد ايراد دارم به دليل اين‏كه رأي عدم اعتماد در دو موقع است، يكي بعد از استيضاح كه طبعاً وقتي استيضاح نكنند رأي عدم اعتماد نيست. دوم در آن موقعي كه نخست‏وزير رأساً براي كسب اعتماد بيشتري تقاضاي رأي اعتماد مي‏كند. ما استيضاح را كه گذاشتيم براي اين است كه خوب، يك موقع هست كه فرصت مي‏گذرد كه استيضاح كنند و اگر نكرد در يك مهلت بعد، چون اين عللش براي مجلس باقي است، اين حق هم باقي است‏
                        مشروح مذاكرات قانون اساسى‏جلسه‏50-32، ص: 1267
و چيزي تضييع نمي‏شود. تجديد نظر در قانون اساسي هم همچنين، اما براي رأي عدم اعتماد اين وظيفه دولت است، كه در آن موقع رأي اعتماد نخواهد، وظيفه مجلس نيست چون مجلس دو راه دارد، مي‏تواند رأي عدم اعتماد بدهد و يا ندهد. ما از اين دو طرف، يك طرفش را ممنوع كرده‏ايم، يعني هميشه مجلس را موظف كرده‏ايم كه رأي اعتماد بدهد و رأي اعتماد دادن به معناي اين است كه با علم به عدم صلاحيت آنها، در حقيقت رأي اعتماد زوري و اجباري داده است. بنابراين به عقيده من هيچ ضرورتي ندارد كه رأي عدم اعتماد را در اينجا بگذاريم براي اين‏كه رأي عدم اعتماد شق دوم كه دولت مي‏آيد قبل از استيضاح و بدون استيضاح، رأي اعتماد خواست بعد دولت مي‏تواند رأي اعتماد بگيرد و مي‏تواند هم نگيرد.
نايب رئيس- آقاي دكتر آيت فرمايشي بود؟
دكترآيت- در اينجا آمده است «دولت را نمي‏توان استيضاح كرد يا به آن رأي عدم اعتماد داد.» حالا اگر ما بنويسيم «دولت را استيضاح يا بركنار كرد» عبارت بهتر نيست؟ چون اگر خود دولت كناره‏گيري كرد ما ديگر نمي‏توانيم به مجلس تكليف كنيم كه به زور دولت را سر كار نگه دارد.
نايب رئيس- پس اگر عبارت را اين‏طور اصلاح كنيم كه «دولت را نمي‏توان استيضاح كرد يا براي گرفتن رأي اعتماد يا تجديد نظر در قانون اساسي اقدام نمود» به نظر شما بهتر نيست؟
دكترضيائي- در دو مورد به دولت رأي اعتماد يا عدم اعتماد مي‏دهند. يك وقت در كارهاي مهم مملكتي است كه پيشنهاد مي‏شود به دولت رأي اعتماد يا رأي عدم اعتماد داده شود و يك وقت موقعي است كه دولت را استيضاح مي‏كنند، ولي در اين مدتي كه شوراي موقت رياست‏جمهوري، عهده‏دار وظايف رئيس‏جمهور، در اين موقع يكي از كساني كه عضو اين شورا است نخست‏وزير مي‏باشد. بنابراين اگر بخواهند رأي عدم اعتماد به دولت بدهند نخست‏وزير از شورا بركنار مي‏شود.
نايب رئيس- حرف آقاي خامنه‏اي اين است كه اين عبارت ولو با احتمال ضعيف، قابل معني است كه اگر دولتي آمد تقاضاي رأي اعتماد كرد مجلس حق ندارد به او رأي عدم اعتماد بدهد بلكه موظف است به او رأي اعتماد بدهد.
هاشمي‏نژاد- يك احتمال ديگر هم دارد. اگر دولت را استيضاح كردند قبل از آن‏كه استيضاح خاتمه پيدا كند و به مرحله رأي اعتماد يا عدم اعتماد برسد نخست‏وزير مريض شد و شورا تشكيل گرديد يعني استيضاح قبلا شده ولي هنوز رأي عدم اعتماد از طرف مجلس داده نشده است در اين رابطه قابل تصور است.
نايب رئيس- با توجه به مطالب دوستان معلوم مي‏شود پيشنهاد آقاي دكتر آيت سالم‏تر از همه اينها مي‏شود پس بنويسيم «... دولت را نمي‏توان استيضاح كرد يا بركنار كرد يا براي تجديد نظر در قانون اساسي اقدام نمود.» آقاي مكارم مطلبي داريد بفرماييد.
مكارم شيرازي- اين باز درست در نمي‏آيد چون ممكن است مثلا خيانتي از دولت ثابت شود، بركنارش مي‏كنيم ولي به او رأي اعتماد نمي‏دهيم. به نظر من همين عبارت‏
                        مشروح مذاكرات قانون اساسى‏جلسه‏50-32، ص: 1268
خوب است.
نايب رئيس- بله، مطلب آقاي مكارم به جاست، چون عدم اعتماد و غير از بركنار كردن به خاطر يك خيانت، بين است و در اين وضعيت كه دولت خائن است خوب، شوراي موقت خودش كشور را اداره كند. آقاي رشيديان سوالي بود؟
رشيديان- در قسمت پاياني اين اصل كه نوشته شده است «يا براي تجديد نظر در قانون اساسي اقدام نمود» چون در پيش‏نويس قبلي اعلام همه‏پرسي و شايد پيشنهاد تجديد نظر در قانون اساسي به عهده رئيس‏جمهور بوده، همان‏طور دست نخورده اين قسمت هم آمده است. همان‏طور كه در اصل 103 هم سؤال كردم مثل اين‏كه مساله همه‏پرسي به دست اين آقا است يا تجديد نظر در قانون اساسي به دستور ايشان صورت مي‏گيرد در حالي كه باز من فكر مي‏كنم تجديد نظر در قانون اساسي به عهده رئيس‏جمهور نيست.
نايب رئيس- يك نوع كارهايي هست معمولا جنبه فوريت ندارد و در عين حالي كه جنبه فوريت ندارد در مملكت يك نوع هيجان به وجود مي‏آورد. منظور اين است كه اين نوع كارها در موقعي باشد كه اركان اداره‏كننده مملكت سر جاي خود باشند و يكي از اركان مملكت هم رئيس‏جمهور است.
رشيديان- ما سيستم حكومتي پيش‏نويس را به هم زده‏ايم. (نايب رئيس- ما كاري به پيش‏نويس نداريم، ما به سؤال من پاسخ بگوييد.) اجازه بفرماييد عرض كنيم ما سيستم به اصطلاح حكومتي پيش‏نويس را به هم زده‏ايم، به طوري كه رئيس‏جمهور ركن اساسي مملكت محسوب مي‏شود و حال آن‏كه با توجه به بحث‏هاي قبلي ركن اساسي مملكت همان شوراي رهبري و رهبري و شوراي نگهبان و مجلس شوراي ملي خواهد بود، و همان‏طوري كه آقايان مي‏دانند اختيارات رئيس‏جمهور به قدري محدود شده است كه او ديگر نمي‏تواند ركن اساسي در برابر شوراي رهبري يا رهبر باشد.
نايب رئيس- متشكر، آقاي عضدي سؤالي داريد بفرماييد.
عضدي- به نظرم اين عبارت «دولت را نمي‏توان استيضاح كرد» درست نيست بهتر است بنويسيد «هيأت وزيران را نمي‏توان استيضاح كرد».
نايب رئيس- دولت معاني گوناگوني دارد كه برحسب قرينه در هر جايي معنيش فهميده مي‏شود در اينجا هيأت دولت منظور است و هيأت دولت شامل رئيس‏جمهورنمي‏شود. آقاي خزعلي بفرماييد.
خز علي- به نظرم عبارت بايد بدين صورت نوشته شود كه «دولت را نمي‏توان استيضاح كرد يا به آن رأي عدم اعتماد داد و نيز نمي‏توان براي تجديد نظر در قانون اساسي اقدام نمود».
نايب رئيس- پيشنهادتان از نظر عبارت مناسب‏تر و بهتر است. آقاي دكتر شيباني فرمايشي داريد بفرماييد.
دكتر شيباني- ممكن است مجلس وشوراي ملي بخواهد در قانون اساسي تجديد نظر كند. اين‏كه مي‏گوييم تجديد نظر در قانون اساسي نشود براي اين است كه وضع مملكت كاملا آرام شود تا بتوان رئيس‏جمهور را انتخاب كرد.
                        مشروح مذاكرات قانون اساسى‏جلسه‏50-32، ص: 1269
نايب رئيس- آقاي مقدم مراغه‏اي به عنوان آخرين نفر در اين اصل اگر صحبتي داريد بفرماييد.
مقدم مرغه‏اي- بنده تصور مي‏كنم مشكلاتي كه اين اصل ايجاد مي‏كند بيشتر از تسهيلاتش خواهد بود. براي اين‏كه وقتي ما شورايي داريم به جاي رئيس‏جمهور، وظايف رئيس‏جمهور قطع نمي‏شود، ولي اگر ما اين استثناء را در اينجا بگذاريم يعني در اين مدت دو ماهه قانون اساسي معوق است و يك شرايط و قانون اضطراري حاكم است بنابراين من معتقدم با بودن شوراي موقت رياست‏جمهوري، وظايف رياست‏جمهوري اجرا خواهد شد و ديگر لزومي ندارد يك شرايط استثنايي قائل شويم.
نايب رئيس- لطفاً توجه بفرماييد من اين اصل را براي راي‏گيري مي‏خوانم:
اصل (اصل يكصد و سي و دوم) 104- در مدتي كه وظايف رئيس‏جمهور برعهده شوراي موقت رياست‏جمهوري است دولت را نمي‏توان استيضاح كرد يا به آن رأي عدم اعتماد داد يا نيز نمي‏توان براي تجديد نظر در قانون اساسي اقدام نمود.
لطفا گلدان‏ها را براي اخذ رأي ببريد. از آقايان منشي‏ها هم خواهش مي‏كنيم در اخذ رأي و شمارش آراء نظارت بفرماييد.
 (اخذ رأي به عمل آمد و نتيجه به شرح زير اعلام شد)
نايب رئيس- عدة حاضر در جلسه هنگام اخذ رأي شصت نفر، شماره كل آراء شصت رأي، آراء موافق پنجاه و يك رأي، آراء ممتنع پنج رأي و آراء مخالف چهار رأي، تصويب شد، تكبير (حضار سه مرتبه تكبير گفتند).
طرح و تصويب اصل 105 (اصل يكصد و بيست و هفتم)
نايب رئيس- از آقاي آيت خواهش مي‏كنم اصل بعدي (اصل 105) را قرائت بفرمايند.
اصل 105- هر گاه رئيس‏جمهور لازم بداند جلسه هيأت وزيران در حضور او و به رياست وي تشكيل مي‏شود.
نايب رئيس- در مورد اين اصل دوستان مطلبي دارند؟
دكتر نوربخش- در مورد اين اصل يكي دو سؤال داشتم كه اگر اجازه بفرماييد و اشكالي ندارد عرض مي‏كنم.
نايب رئيس- خير قربان، هيج اشكالي ندارد قربان بفرماييد مطلبتان را بگوييد.
دكتر ضيائي- ايشان صبح‏ها در جلسه شركت نمي‏كنند براي همين است كه در اينجا برايشان سؤال مطرح مي‏شود، يعني در حقيقت ايشان در بحث‏هاي جلسات ما نيستند.
نايب رئيس- ايشان به علت موقعيت شغليشان صبح‏ها با اجازه در جلسه شركت مي‏كنند، و اگر در بحث نيستند عيبي ندارد در عوض در باغ هستند. (خنده نمايندگان)
دكتر نوربخش- بسم الله الرحمن الرحيم. عرض كنم كه تذكر و سؤالي كه بنده در اينجا مطرح مي‏كنم به نظرم در جلسه صبح مطرح نشده به همين جهت در اينجا چند كلمه‏اي عرض مي‏كنم. با تصويب اصل 105 نظام سياسي كه ما براي مملكت در نظر گرفته‏ايم بحثش تمام مي‏شود يعني شالوده نظام سياسي مملكت ما ريخته شد و اگر ما اشكالاتش را در اينجا نبينيم و يا حل نكنيم و يا جواب ندهيم ممكن است‏اين اشكالات بعداً براي ملت مطرح شود و يا
                        مشروح مذاكرات قانون اساسى‏جلسه‏50-32، ص: 1270
تاريخ اصولا اين اشكالات را براي ما مطرح كند اين است كه من يكي دو سؤال مطرح كردم كه خواهش مي‏كنم هر كدام از آقايان مي‏خواهند پاسخش را بفرماييد. اول اين‏كه اصولا رئيس‏جمهوري كه به اين ترتيب در قانون اساسي ما پيش‏بيني كرده‏ايم با اين وظايف، چه باري مي‏تواند از روي دوش ملت بدارد؟ چون شما در حقيقت يك پستي را پيش‏بيني كرده‏ايد، رئيس‏جمهور آيين‏نامه‏ها را مهر بزند و هيج نوع دخالتي هم در حق ندارد در مصوبات بكند، و يا اين‏كه برود به استقبال يا بدرقه مهمانان در فرودگاه و يا اين‏كه جوايز را تقسيم كند. غير از اين من وظيفه اصلي ديگري نديدم كه به رئيس‏جمهور داده شده باشد. اين است كه اگر واقعاً رئيس‏جمهور فقط جنبه تشريفاتي دارد لااقل در اينجا مشخص كنيد. سؤال دومم اين است كه آيا اين نظامي كه الان ريخته شده است اصولا اسمش «نظام جمهوري» هست يا خير؟ يعني آيا اصل اول همين قانون را كه تصويب كرديم و 2/ 98 درصد مردم اين مملك هم به آن رأي داده‏اند، محترم شمرده شده است يا نه؟ چون تفاوت اصلي بين نظام‏هاي جمهوري با نظام‏هاي خودكامه و استبدادي در اين است كه در نظام‏هاي جمهوري هيچ نوع پست دائمي در نظر گرفته نمي‏شود. در صورتي كه در آن اصل و در اين قانون پست رهبري، يك پست دائمي و هميشگي است. البته در يك مورد خاص، براي يك رهبر خاص، كه بر گردن ملت ايران حق دارد مي‏توان چنين موردي را پيش‏بيني كرد و هيچ اشكالي هم ندارد ولي اگر ما اميدوار باشيم كه اين قانون اساسي بخواهد براي مدت دويست سال، سيصد سال و براي يك مدت خيلي طولاني عمل شود، آيا ترسي از آن نيست كه آن رهبري كه در رأس قرار دارد از خط وظايف خود خارج شود؟ و اگر چنين شد تكليف چيست؟ من باز هم تأكيد مي‏كنم روي زمان حاضر بحث نمي‏كنم چون در زمان حاضر اغلب افراد شناخته شده اند. ما از يك سيستمي به يك سيستمي ديگر آمده‏ايم و آن افرادي كه واقعاً انقلابي هستند خودشان را نشان داده‏اند، آب ديده شده‏اند و در اين سيستم دارند خدمت مي‏كنند، ولي ما صحبت از زمان حاضري نمي‏كنيم. من يك بار ديگر هم عرض كردم كه وقتي به تاريخ مراجعه مي‏كنيم كه بعد ار پيغمبر (ص)، «هارون الرشيدها» امور مسلمين را به دست گرفتند. اين است كه من مي‏گويم آيا ما پيش‏بيني چنين وضعي را براي آينده كرده‏ايم كه اگر چنين وضعي پيش آمد چه بايد كرد؟ و يا اصولا از حالا كاري كنيم كه در آينده چنين وضعي برايمان پيش نيايد. عرض ديگري ندارم، متشكرم.
نايب رئيس- خوب، اين يك سؤالي بود كه به اصول مربوط مي‏شد، و نه به اين اصل يعني جاي سؤال ايشان به كل بحث مربوط مي‏شد. سؤال آقاي نوربخش را به سادگي مي‏توان حداكثر در پنج جمله خلاصه كرد. اگر دوست اولي كه نوبت براي صحبت كردن گرفته‏اند واقعاً با همين پنج جمله جواب مي‏دهند من اولي مي‏دانم كه ايشان جواب بدهند والا اجازه بدهيد من درست با پنج جمله كوتاه جواب ايشان را بدهم تا هرچه زودتر به كارمان برسيم.
هاشمي‏نژاد- اگر نفر اولي كه اسم نوشته است بنده باشم نوبتم را به حضرت‏عالي مي‏دهم كه جواب ايشان را بفرماييد. (نايب رئيس- نوبت حضرت‏عالي است.) پس من نوبتم را به جناب‏عالي واگذار مي‏كنم تا حق مطلب را ادا بفرماييد.
نايب رئيس- خيلي متشكرم، من در چند جمله خلاصه عرض مي‏كنم اولا رئيس‏جمهور، غير از آنها كه فرموديد، در انتخاب نخست‏وزير نقش تعيين‏كننده دارد، هماهنگي قواي سه‏گانه كه در حقيقت مديريت نهائي مملكت است، در اين مورد هم نقش فوق العاده دارد. عضو
                        مشروح مذاكرات قانون اساسى‏جلسه‏50-32، ص: 1271
شوراي‏عالي دفاع، نقش مهم دارد، بنابراين نقش‏هاي مهم ديگري هم به او واگذار شده كه در شأن يك رئيس‏جمهور فعال است. (يزدي- در رأس قوة مجريه هم قرار دارد.) بله، اما مسأله اين‏كه آيا نظام جمهوري مي‏ماند يا نه، ما در آن اصل پنج گفته‏ايم و در اصول بعد هم اين را تأكيد كرده‏ايم كه رهبري، به هر حال منتخب و مورد پذيرش مردم است بنابراين هيج نوع حكومتي بر مردم بدون دخالت تام رأي مردم وجود ندارد، منتها مردم در رأيي كه مي‏دهند، رأي مي‏دهند به يك جهتي كه قبلًا بر طبق عقيده‏شان پذيرفته‏اند، يعني در داخل آن جهت رأي مي‏دهند. عيناً مثل اين‏كه ما براي رئيس‏جمهور يك صفاتي قائل هستيم و به او هم در داخل يك جهاتي رأي مي‏دهند. ضمناً اين تذكر به جاست كه پيشنهاد شده است كه در مورد رسيدگي به وضع رهبر، اگر رهبري خداي نكرده از اصول رهبري منحرف شد، براي او هم مثل ساير مقامات، مقام رسيدگي معين كرده‏ايم و دوستان اصولش را تهيه و پيشنهاد كرده‏اند كه پس از بررسي در جلسه كميسيون‏ها وگرنه مشترك به جلسه علني آورده خواهد شد. متشكرم.
مقدم مراغه‏اي- من يك سؤالي دارم و اين سؤال اغلب از ما مي‏شود كه در آن سه روز آخر كه مهلت بررسي نهايي براي بعضي اصول است، امكان اين‏كه اگر تعارضات فاحشي باشد كه مردم به صورت مدلل بتوانند ارائه كنند، آيا امكان اين هست كه بشود در آن اصول تجديد نظر كرد يا نه؟
نايب رئيس- چرا مردم براي آن سه روز مي‏گذارند؟ ما از اول شروع اين مجلس از ملت عزيزمان خواهش كرديم كه در اثناي كار در مجلس هر انتقاد و نظري دارند، بفرماييد. الان ملت ما كاملا در جريان اين جلسات هست و مكرر هم عرض كرده‏ام كه جلسات صبح ما يك جلسه خصوصي نيست بلكه جلسه مشترك گروه‏هاست و مي‏بينيد كه هيچ آهنگ جلسات خصوصي را هم ندارد و درست يك سمينار گونه‏اي از همه گروه‏ها است، بنابراين ما چيز خصوصي نداريم. ملت ما در جريان مجلس خبرگان به صورت مفصل هست، از همه مردم خواهش كرده‏ايم كه اگر مطلبي دارند بفرستند و مطمئن باشند كه مطلب هم خوانده مي‏شود. امروز يك برادري نامه‏اي خطاب به من و خطاب به برادر عزيزمان آيت الله منتظري نوشته بود و فكر كرده بود آيا ما آن را مي‏خوانيم يا نه، در صورتي كه همين امروز كه اين نامه را مي‏خوانيم و ترتيب اثر هم مي‏دهيم و اميدوار هستيم هر نظري هست زودتر بدهد تا در جريان كارمان به دستمان برسد و بتوانيم به موقع به آن ترتيب اثر بدهيم.
هاشمي‏نژاد- شما جواب سؤال ايشان را نداده‏ايد، ايشان سوالشان اين بود كه در سه روز آخر اگر نظري ارائه شود، آيا جايي براي تغيير هست يا نيست؟
نايب رئيس- البته، فقط عرض كردم كه بهتر اين است كه اين نظرات زودتر و قبل از رسيدن آن سه روز به دستت ما برسد. مثل اين‏كه مطلب ديگري نيست، بنابراين اصل 105 را براي رأي‏گيري مي‏خوانم:
اصل (اصل يكصد و بيست و هفتم) 105- هر گاه رئيس‏جمهور لازم بداند جلسه هيأت وزيران در حضور او به رياست وي تشكيل مي‏شود.
نايب رئيس- لطفا گلدان‏ها را براي اخذ رأي ببريد. از آقايان منشي‏ها هم خواهش مي‏كنيم در اخذ رأي و شمارش آراء نظارت بفرماييد.
                        مشروح مذاكرات قانون اساسى‏جلسه‏50-32، ص: 1272
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري، عدة حاضر در جلسه هنگام اخذ رأي شصت و يك نفر، شماره كل آراء شصت و يك رأي، آراء موافق پنجاه و نه رأي، آراء مخالف هيچ، آراء ممتنع دو رأي، بنابراين تصويب شد، تكبير (حضار سه مرتبه تكبير گفتند).
حجتي كرماني- مثل اين‏كه بحث در مورد رياست‏جمهوري اينجا تمام مي‏شود.
نايب رئيس- بلي حالا رسيده‏ايم به قسمت ب، قوه مجريه كه مربوط به وزرا است.
حجتي كرماني- عرض كنم من يك پيشنهادي داشتم راجع به اين مسأله صرف نظر از آن مباحثي كه قبلا بود درباره رياست‏جمهوري و به طور كلي اين مقامات در زمان امام خميني، اگر مقتضي هست من عرضم را بكنم چون بحث من مربوط است به رياست‏جمهوري و ولايت امردر زمان امام خميني و فصل مربوط به اين موضوع دارد تمام مي‏شود. با اين‏كه حالم خوب نيست ولي به خصوص براي اين موضوع اينجا آمده‏ام چون دراين مورد طرحي دارم.
نايب رئيس- همان‏طور كه مسبوق هستيد لازم است كه طرح‏ها قبلا در جلسه صبح مطرح بشود و بعد هم هيچ يك از فصولي كه ما تا حالا ازآن گذاشته‏ايم بسته نشده شما مي‏دانيد كه ما در فصول بعضي از اصول را داشتيم كه ناتمام ماند وبراي اين‏كه بتوانيم به اين اصولي كه مانده است و پيشنهادهايي كه مي‏رسد رسيدگي كنيم، اين موضوع را موكول كرده‏ايم به پايان كار، حضرت‏عالي هم مي‏توانيد اولا طرحتان را در جلسه صبح شنبه مطرح بفرماييد تا آنجا پخته‏تر بشود چون هر طرحي اول بايد در جلسه گروه‏ها مطرح بشود و بعد از آن عنداللزوم در جلسه علني هم مطرح مي‏شود ولي الان دستور جلسه‏مان اين است كه ما اين اصلي كه اينجا هست بررسي بكنيم. در هر صورت اين را عرض كنم كه فصل مربوط به هيچ قسمتي بسته نمي‏شود جناب‏عالي و هر يك از دوستان براي هر يك از اصول قبلي مطلبي داريد كه بايد مطرح بشود اينها را سريعاً آماده كنيد و در اختيار دوستان قرار بدهيد ما كه نمي‏خواهيم سخنراني كنيم مي‏خواهيم يك مطلبي را رويش بحث و بررسي بشود و چون نمي‏خواهيم بحث و بررسي كنيم شما طرحتان را قبلا آماده كنيد و تكثير كنيد و در اختيار دوستان قرار بدهيد تا آنها مطالعه كنند و بتواند مورد شور قرار بگيرد.
حجتي كرماني- راجع به اين موضوع صبح گفتيم و فكر مي‏كنم در جلسه علني هم گفتيم كه ما اين طرح را با آقاي غفوري نوشتيم و حتي يك ملاقات كوتاهي هم در اين مورد با امام داشتيم و اين مسأله را هم آنجا گفتيم و ايشان نفي نكردند مي‏خواستم عرض كنم كه ما اين كاري كه شما مي‏فرماييد كرده‏ايم در جلسه صبح و جلسه علني مطرح كرده‏ايم ولي توجه و عنايتي به آن نشده است.
نايب رئيس- نكرده‏ايدآقاي حجتي، شما چيزي كه تهيه كرده بوديد من از شما پرسيدم كه بقيه‏اش چه؟ گفتيد ناقص است جناب‏عالي خودتان فرموديد كه ناقص است اجازه بفرماييد به هر حال دستور جلسه را ادامه بدهيم.
5- طرح و تصويب اصل 106 (اصل يكصد و بيست و ششم)
نايب رئيس- آقايان عنايت بفرماييد يك اصل صبح بررسي شد و تأييد شد ولي در دستور از قلم اافتاده است به عنوان اصل 106 كه قرائت مي‏شود.
                        مشروح مذاكرات قانون اساسى‏جلسه‏50-32، ص: 1273
اصل 106- تصويب‏نامه و آيين‏نامه‏هاي دولت پس از تصويب هيأت وزيران به اطلاع رئيس‏جمهور مي‏رسد و در صورتي كه آنها را برخلاف قوانين بيابد براي تجديد نظر به هيأت وزيران مي‏فرستد.
نايب رئيس- آقاي رشيديان نظر داريد؟
رشيديان- اين تصويب‏نامه كه به وسيله هيأت دولت وضع مي‏شود آيا اين بايد منطبق با قانون اساسي و قوانين مجلس شوراي ملي باشد يا نه؟ و ما در جاهاي ديگر گفتيم كه تطبيق اين‏گونه قوانين در صلاحيت مراجع ديگر است بعضي از تصويب‏نامه و آيين‏نامه‏هاي داخلي دولت واقعاً مخالف با قانون اساسي و قوانين مجلس شوراي ملي باشد و اگر واقعاً تشخيص يا تطبيق بدهيم، اين كار رئيس‏جمهور نمي‏تواند باشد يا كار مجلس است يا شوراي نگهبان يا هر مرجع صلاحيت‏دار ديگر منظور من آيين‏نامه‏ها نيست منظور تصويب‏نامه‏ها است.
نايب رئيس- فرق نمي‏كند آيين‏نامه‏ها هم همين حالت را دارد ببينيد معمولًا مسائل قانوني سلسله مراتبي دارد قانون اساسي داريم كه فرع بر آن، قوانين مجلس شوراي ملي است و در اينجا معلوم شد كه شوراي نگهبان براي تطبيق اين قوانين با قانون اساسي روي اين قوانين نظارت مي‏كند. وقتي براي اجرا، اين قوانين دست دولت آمد، در راه اجراي قانون يك سلسله مقرارت خاص و تفصيلي لازم مي‏شود كه اينها را هيأت دولت تصويب مي‏كند به صورت آيين‏نامه، اينها اصلا بايد منطبق با قوانين باشد يعني اينها مستقيما بايد با قانون منطبق باشد اگر با قانون منطبق بود خود به خود با قانون اساسي و قوانين شرع هم منطبق هست و اگر با قانون مخالف بود مي‏تواند با آنها هم مخالف باشد اين را بايد آن كسي كه مسؤول اجرا هست چون مسؤوليتش هم به عهده او است در نظر داشته باشد همين‏طور كه تهيه و اجرايش به عهده او است مسؤوليتش هم به عهده او است و ما گفتيم مسؤوليتش به عهده رئيس‏جمهور است و آقاي عرب بفرماييد. (عرب- اين كلمه قوانين مبهم به نظر مي‏رسد كدام قوانين، قوانين مدني يا قوانين شرعي؟) نه آقا قوانين يعني آن‏چه در مملكت ارزش قانوني دارد و از كتاب‏هاي قانون در مي‏آورند و مصوبات مجلس است. آقاي خزعلي بفرماييد.
خزعلي- رئيس‏جمهور اگر اهل ذوق باشد يعني هم فعل را تا اندازه‏اي بداند هم قانون را، خوب است و به نظر او اگر ديد مخالف بود و به جريان افتاد، ميز در اينجا كيست؟
نايب رئيس- آقاي خزعلي من اين موضوع را توضيح دادم ببينيد آقا اينها تمام مسؤوليت اجرا است يعني ما گفتيم مسؤول اداره امور مملكت بر طبق قانون رئيس‏جمهور است. (خزعلي- يك شورايي شبيه شوراي نگهبان بايد خودش براي خودش تشكيل بدهد.) حتماً يك شوراي حقوقي دارد چون الان وزارت دادگستري هم يك شوراي حقوقي دارد اما اينها در شؤون اجرا است و چيز تازه‏اي نيست. (رشيديان- تفاوت تصويب‏نامه و آيين‏نامه را ممكن است براي من توضيح بدهيد؟) تصويب‏نامه مربوط است به يك تصميم‏گيري در مورد يك چيز و آيين‏نامه‏ها معمولا مربوط است به تفصيل اجراي يك اصل يا يك قانون، بنابراين آيين‏نامه شرح تفصيلي اجراي يك قانون را مي‏گويد و تصويب‏نامه در يك مورد خاص است.
رشيديان- يعني ابتدا به ساكن شروع مي‏كند براي اجرا و تدوين بعضي از كارهايي كه‏
                        مشروح مذاكرات قانون اساسى‏جلسه‏50-32، ص: 1274
مجلس خبر ندارد.
نايب رئيس- اين‏طور نيست تصويب‏نامه و آيين‏نامه هر دو براي اجراي قانون است آقاي دكتر آيت بفرماييد.
دكترآيت- اشكال نيست كه اولا ما در قانون حدود اين‏كه چه وقت دولتت مي‏تواند تصويب‏نامه صادر كند، تعيين نكرديم و اين بايد در قانون مشخص بشود به خصوص اين‏كه ما در گذشته از اين جهت ضرر ديده‏ايم تنها دولت علم ششصد تصويب‏نامه كه خلاف قوانين عادي كه هيچ، خلاف قانون اساسي بود گذارند كه حق گذراندن اين تصويب‏نامه را نداشتند، و دولت‏هاي متعدد ديگر هم همين‏طور، بعد ديديم اصلا تصويب‏نامه‏هايي هست كه ماليات وضع مي‏كند و پول مي‏گيرد در حالي كه ما حتي براي شوراي ده مي‏خواستيم يك مرجعي درست كنيم كه قانون خلاف اسلام نداشته باشد چگونه در مورد تصويب‏نامه همين‏طور مي‏خواهيم رها كنيم، من معتقدم كه در اين مورد بيشتر ما محكم‏كاري كنيم.
نايب رئيس- آقاي خامنه‏اي بفرماييد.
خامنه‏اي- عرض كنم كه آوردن تصويب‏نامه اينجا اشكال ندارد ولي تصويب‏نامه عبارت از مقرراتي است كه وقتي مجلس در حال كار نيست اين اختيار را به دولت مي‏دهند كه لوايح خودش را تصويب كند و به محض شروع مجلس اينها را ضرري ندارد ولي يك اشكالي اينجا هست كه براي تجديد نظر اگر هميشه اين حق را رئيس‏جمهور داشته باشد ممكن است كه در موقعي كه بين جمهور و دولت اختلاف باشد مرتب ايجاد اشكال كند تا بالاخره نظر خودش را تحميل كند. براي اين حق تجديد نظر يك نوبت ياد و نوبت يك چنين چيزي بايد قائل شد كه براي يك بار يا دو بار اين حق را داشته باشد والا تا آخر اين باعث تعويق كار مي‏شود.
نايب رئيس- متشكرم، آقاي ضيائي شما اگر فرمايشي داريد بفرماييد.
دكتر ضيائي- عرض كنم قبلا تمام اين تصويب‏نامه‏هايي كه در هيأت دولت تصويب مي‏شود بايد به مجلس شوراي ملي برود و شوراي نگهبان نظارت مي‏كند بنابراين قانوني كه آنجا از زيردست سيصد نفر يا دويست و هفتاد نفر بگذرد و شوراي نگهبان هم نظارت بكند ديگر چطور مي‏شود كه هيچ كس از اينها نمي‏فهمد فقط يك نفر مي‏فهمد؟
دكتر شيباني- عرض كنم يك اصل پيشنهادي هست كه بعداً به مجلس مي‏آيد و آن اين است كه مي‏خوانم: علاوه بر مواردي كه هيأت وزيران با وزيري مأمور تدوين آيين‏نامه‏هاي اجرايي قوانين مي‏شود كه هيأت وزيران حق دارد براي انجام وظايف تصويب‏نامه و آيين‏نامه بپردازد، ولي مفاد اين مقررات هيچ‏گاه نبايد با متن و روح قوانين مخالف باشد. هر يك از وزيران نيز در حدود وظايف خويش و مصوبات هيأت وزيران حق وضع آيين‏نامه و صدور بخش‏نامه را دارد.
نايب رئيس- بلي اين اصل در پايان دستور جلسه امروز هست دوستان عنايت بفرماييد مثل اين‏كه يك چيزي براي دوستان مبهم شده آن را روشن كنيم. آقا دولت كه حق قانون‏گذاري ندارد، دولت حق دارد لايحه تهيه كند و ببرد به مجلس و آن چيزي را كه آقاي خامنه‏اي گفتند
                        مشروح مذاكرات قانون اساسى‏جلسه‏50-32، ص: 1275
كه تصويب‏نامه يعني اين‏كه يك وقتي كه قوه مقننه در كار نيست دولت مي‏تواند يك چيزي را تصويب كند، اين‏طورنيست اين يك حق استثنايي است كه مجلس مي‏تواند به دولت بدهد يا ندهد. انواع تصويب‏نامه خيلي زياد است من عرض كردم گاهي يك تصميمات جزيي است براي مثال مي‏گويم، در يك قانون پيشنهاد مي‏شود كه اين اعتبار براي فلان مصرف هست ولي تخصيص مبلغي از آن براي كاري مشابه با آن بايد با تصويب هيأت وزيران باشد از اين قبيل چيزها در جريان امور مملكتي زياد داريم يعني تصميماتي است در مورد معين، آيين‏نامه نيست كه يك چيزي است روال كار است براي اجراي يك قانون، تصميمي است در مورد معين ولي از وظايف هيأت دولت است بنابراين تصويب‏نامه‏ها انواع و اقسام گوناگون دارد اگر تصويب‏نامه‏اي بخواهد جانشين قانون باشد يا مقدمه قانون باشد آن را بايد حتماً مجلس شوراي ملي چنين حقي زا بدهد قبلا اين گفته شده است كه وظايف و اختيارات دولت نيست اين است كه آقايان قاطي نفرماييد چون يك امر بسيار ساده‏اي هست. آقاي مقدم مراغه‏اي بفرماييد. (مقدم مراغه‏اي- من مخالفم.)
آقاي هاشمي‏نژاد بفرماييد.
هاشمي‏نژاد- عرض كنم آن چيزي كه در متن آمده است اگر تصويب‏نامه و آيين‏نامه‏ها برخلاف قوانين باشد، اين همان چيزي است كه دوستان تذكر دادند كه بعيد به نظر نمي‏رسد كه آن قدر مخالفت آشكاري داشته باشد كه ديگران متوجه نشده باشند و ايشان متوجه بشوند. مسأله ديگري كه فكر مي‏كنيم ضرورت بيشتري داشت كه اينجا مطرح بشود اين است كه آيين‏نامه مسائل داخلي يك تشكيلاتي است حالا يا نخست‏وزيري يا جاي ديگري، در اين زمينه احتمال برخورد رئيس‏جمهور و هيأت دولت زياد است كه ممكن است يك تاكتيكي را او براي ادارة مملكت پيشنهاد كند كه اين نمي‏پذيرد و با توجه به اين‏كه اينها مي‏خواهند همكاري بكنند قهراً اختلاف بين اينها در زمينه آيين‏نامه‏ها از اين نظر، نه از نظر مطابقت يا عدم مطابقت با قوانين، اين اختلاف كاملا قابل پيش‏بيني هست درحالي كه براي اين موضوع در اينجا پيش‏بيني نشده است.
نايب رئيس- دراينجا اصولا نخواستيم براي اين اختلاف يك پيش‏بيني بكنيم، گفتيم به رئيس‏جمهور فقط حق مي‏دهيم نظير آن حقي كه به شوراي نگهبان داديم چون رئيس قوه مجريه است كه و يكي از مسؤوليت‏هايش اين است كه نبايد بگذارد چيزي برخلاف قانون هست يا نيست و لذا موارد اصطكاك هم تقريباً به آن صورتي كه آقايان گفتند نيست. (هاشمي‏نژاد- اين مورد اصطكاكي كه بنده عرض كردم پيش‏بيني شده است يا خير؟) نه حق او نيست، حق هيأت دولت است. (هاشمي‏نژاد- مي‏داند حق هيأت دولت است ولي مي‏خواهند با هم همكاري بكنند) آقاي دكتر غفوري بفرماييد.
گلزاده غفوري- در اصطلاح حقوقي، آيين‏نامه به دو قسم تقسيم مي‏شود يك آيين‏نامه‏هايي هستند ماهوي يعني ماهيت يك مسأله‏اي را طرح مي‏كند و اين حتماً بايد به وسيله مجلس باشد و آيين‏نامه‏هايي هستند اجرايي كه بعد ار اين‏كه يك قانوني گذارنده مي‏شود و در آن اينجا كلمه اجرايي گذاشته شود تا شامل آيين‏نامه‏هاي ماهوي نشود.
                        مشروح مذاكرات قانون اساسى‏جلسه‏50-32، ص: 1276
نايب رئيس- به اصل 113 كه رسيديم اگر آنجا قيد نشده باش قيد خواهيم كرد. (مكارم شيرازي- در آنجا قيد شده است.) بسيار خوب مي‏گويند در آنجا قيد شده است. آقاي مقدم مراغه‏اي به عنوان مخالف بفرماييد.
مقدم مراغه‏اي- به نام خدا. بنده اين مطالبي را كه مي‏خواهم عرض كنم شايد يك قسمتي از آن بر مي‏گردد به مطالبي كه برادر عزيز نوربخش در اينجا گفتند. (تهراني- بنده از شما تقاضا دارم خلاف آيين‏نامه رفتارنكنيد.) هنر يك قانون اساسي در اين است كه بتواند تعادلي بين قوايي كه پيش‏بيني شده است ايجاد بكند يعني قوه مجريه، قوه قضائيه، قوه مقننه اين قوائي كه هست، به مناسبت اين‏كه اين چند روز يك حالي استثنايي پيدا شد در تركيب اين قوا، بعضي مطالب در اينجا به اجمال برگزار شد رئيس‏جمهور، رئيس قواي مملكت هست يعني منتخب مردم. (تهراني- به اين اصل مربوط نيست) چرا آقا رئيس‏جمهور رئيس قواي مملكت است يعني قوه قضائيه، قوه مقننه، قوه اجرائيه به نوعي اين سه قوه را به هم تلفيق مي‏دهد. كار رسيدگي به اين‏كه ببينيم يك عملي موافق يا مخالف قانون است از وظايف رئيس‏جمهور نمي‏تواند باشد، يا شما مي‏خواهيد يك اختياري به رئيس‏جمهور بدهيد يعني حق وتو دارد، اين امري است عليحده ولي اين‏كه شما به رئيس‏جمهور اين حق را واگذار كنيد كه در مواردي او بگويد اين موافق قانون است يا نيست، اين صحيح نيست. تشخيص اين‏كه چه چيزي مخالف قانون هست يا نيست اين با قوه قضائيه مملكتي است اين كار در عمل است. يك مطلب ديگري هم هست تعادلي كه عرض مي‏كنم اين است كه خطر دموكراسي هميشه اين است كه پارلمان سنگ راه پيشرفت بشود به علت عدم ثباتي كه به وجود مي‏آورد، دو لت‏ها را بياورد و ببرد بالاخره آن دويست و هفتاد نفري كه آنجا نشسته‏اند بشر هستند اگر فرشته بودند هيچ مسأله‏اي نبود اينها خواست‏ها و نيزهايي دارند كه با دولت اصطكاك پيدا مي‏كنند و اين نظراتشان را هم اعمال مي‏كنند حالا اگر دولت خيلي قوي بشود استبداد مي‏شود اگر دولت ضعيف بشود آن وقت هرج و مرج مي‏شود به اين جهت است كه تعادل لازم است. دولتي هست كارش را مي‏كند، يك تصويب‏نامه‏اي گذارنده است، در مورد اين تصويب‏نامه يا بايد اين اختيار را به رئيس‏جمهور بدهيد چون دولت منتخب رئيس‏جمهور است كه او تصميماتي كه مي‏گيرد وتو كند، يا اين‏كه بايد اجازه بدهيد دولت كار خودش را بكند و اگر خلاف قانون بود مرجع رسيدگي قوه قضائيه است يا ديوان‏عالي كشور يا هر مرجع قضائي ديگر كه پيش‏بيني شود. به اين ترتيبي كه اينجا اشاره شد كه تصويب‏نامه‏ها و آيين‏نامه‏هاي دولت پس از تصويب هيأت وزيران به اطلاع رئيس‏جمهور ارتباطي ندارد ولي مي‏شود از نظر سياست مملكتي اين اختيار را به رئيس‏جمهور بتواند وتو كند. آيا منظورتان اين است كه مي‏خواهيد كه حق وتو به رئيس‏جمهور بدهيد؟ صريحاً بفرماييد و اما اگر مي‏خواهيد از نظر قانوني به آن رسيدگي بشود مرجع آن قوه قضائيه است.
نايب رئيس- باز هم معلوم شد كه سخن آقاي مراغه‏اي ناشي از كم توجهي به توضيحي‏
                        مشروح مذاكرات قانون اساسى‏جلسه‏50-32، ص: 1277
است كه درباره اصل داده شد. گفته شد كه وقتي ما قبلا گفتيم كه رئيس‏جمهور مسؤول امور اجرايي مملكت است و در برابر ملت مسؤول است حداقل مسؤوليت اين است كه در زير منطقه نفوذي او چيزي برخلاف قانون صورت نگيرد و اين كمترين حقي است كه يك رئيس قوه مجريه مي‏تواند در مسائل مربوط به قوه مجريه و تصميمات بالا كه در هيأت دولت است داشته باشد. گمان نمي‏كنم مسأله ابهام داشته باشد. آقاي سبحاني بفرماييد.
سبحاني- اگر يك كلمه‏اي اضافه كنيد رفع سوء تفاهم مي‏شود و آن اين‏كه رئيس‏جمهور نكته مخالفت خودش را با قانون بيان كند.
نايب رئيس- يعني مي‏فرماييد بدون بيان مي‏فرستند؟ آقاي موسوي تبريزي بفرماييد. (موسوي تبريزي- من موافقم.) (منتظري- بنويسيد با ذكر دليل، مطلب روشن بشود.) عيبني ندارد پس اين اصل براي راي‏گيري خوانده مي‏شود.
اصل 106 (اصل يكصد و بيست و ششم)- تصويب‏نامه و آيين‏نامه‏هاي دولت پس از تصويب هيأت وزيران به اطلاع رئيس‏جمهور مي‏رسد و در صورتي كه آنها را برخلاف قوانين بيابد با ذكر دليل براي تجديد نظر به هيأت وزيران مي‏فرستد.
نايب رئيس- نسبت به اين اصل با ورقه اخذ مي‏شود.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري را اعلام مي‏كنم، عدة حاضر در جلسه هنگام اخذ رأي شصت نفر، تعداد كل آراء شصت رأي، آراء موافق پنجاه و پنج رأي، آراء مخالف دو رأي، آراء ممتنع سه رأي، بنابراين اصل 106 با پنجاه و پنج رأي موافق تصويب شد، تكبير (حضار سه مرتبه تكبير گفتند).
6- طرح و تصويب اصل 107 (اصل يكصد و سي و سوم)
نايب رئيس- اصل 107 مطرح است كه قرائت مي‏شود.
اصل 107- وزرا به پيشنهاد نخست‏وزير و تصويب رئيس‏جمهور، معين و براي گرفتن رأي اعتماد به مجلس معرفي مي‏شوند و مسؤوليت اداره امور كشور به عهده هيأت وزيران است. تعداد وزيران و حدود صلاحيت هر يك از آنان را قانون معين مي‏كند.
نايب رئيس- آقاي سبحاني بفرماييد.
سبحاني- چه عيبي دارد كه دادگستري وزير نداشته باشد خوب هيأت وزيران غالباً در كنار نخست‏وزير گفته مي‏شد پس اداره دادگستري بر عهده چه كسي است؟
نايب رئيس- يا وزير دارد يا اگر ندارد اينها را كرده‏اند يك اصل، اين را مردم مي‏خوانند و به ما ايراد مي‏گيرند مسؤوليت اداره اموركشور برعهده هيأت وزيران است، چه ربط دارد به مسأله انتخاب وزرا، اين را كه اصل بكنيد ديگر بحث ايجاد نمي‏كند.
نايب رئيس- ما از اينجا وارد يك بخش «ب» از قوه مجريه مربوط به هيأت وزيران است در حقيقت اين اصل، اصل اول از بخش «ب» هست و در اين اصل تعيين وزرا و مسؤوليت آنها آمده است. آقاي دكتر آيت نظري هست و در اين اصل داريد؟ (دكترآيت- مخالفم.)
                        مشروح مذاكرات قانون اساسى‏جلسه‏50-32، ص: 1278
آقاي دكترآيت به عنوان مخالف صحبت مي‏كنند بفرماييد
دكتر آيت- در مورد اين اصل به وجود اين‏كه به علت رسوبات ذهني كه از دو هزار و پانصد سال نظام شاهنشاهي در ذهن ما مانده و رئيس‏جمهور را يك غول در نظرمان مجسم مي‏كنيم و اين چند روز هم مي‏بينيم كه چند نفر صداي «وا رئيس‏جمهورا» بلند كرده‏اند و جو براي تصويب اين اصل آماده است معهذا من مخالفم براي اين‏كه نخست‏وزير است كه با وزرا كار مي‏كند و با وزرا جلسه تشكيل مي‏دهد رئيس‏جمهور گاه گاه مي‏تواند جلسه را در حضور خودش تشكيل بدهد و حتي حق رأي هم ندارد معهذا ما مي‏گوييم با تصويب رئيس‏جمهور نخست‏وزير بايد وزرا را تعيين بكند و حال اين‏كه نخست‏وزير بايد كساني را تعيين بكند كه با او هماهنگ باشند نه با رئيس‏جمهور و به خصوص كه نخست‏وزير در مورد وزرا و رأي اعتماد با مجلس سر و كار دارد و باز رأي تمايل از مجلس مي‏گيرد اين است كه وزرا را بايد طوري انتخاب بكند كه مجلس هم به او نظر موافق بدهد نا اين‏كه رئيس‏جمهور به او نظر نوافق بدهد. من معتقد هستم كه خود نخست‏وزير بتواند رأساً وزرايش را انتخاب بكند و احتياج به تصويب رئيس‏جمهور نداشته باشد.
نايب رئيس- آقاي قرشي بفرماييد. (قرشي- عرض من مربوط به همان قسمتي بود كه آقاي مكارم گفتند.)
آقاي غفوري بفرماييد.
گلزاده غفوري- مي خواستم تذكر بدهم كه اگر واقعاً خيال داريد و واقعا آماده هست كه آن اصل پيشنهادي شوراي جمهوري كه عبارت است از هفت شوراي به علاوه رئيس مجلس، آن را مطرح بكنيد، چون اگر اين مسؤوليت اداره كشور اينجا تصويب بشود يك مانعي است براي او چون ما اين‏ها را مسؤول اداره كشور نمي‏دانيم. اينها مسؤول اجرايي هستند. بنابراين اگر مي‏خواهيد آن را در مورد بررسي قرار بدهيد اين قسمت اخير اين اصل را مسكوت بگذاريد و اگر چنان‏چه مي‏فرماييد نه، كه مسأله ديگري است چون ما بايد دستمان باز باشد.
نايب رئيس- ان شاء الله در موقع خودش بحث مي‏شود من به عنوان موافق صحبت مي‏كنم كه مسأله آقاي آيت هم روش بشود چون كسي ديگر به عنوان موافق اسم ننوشته است. ببينيد فرض اين است كه همه اصول بعدي را ما بايد بر مبناي اصول قبلي تنظيم بكنيم فرض اين است كه ما رئيس‏جمهور را به عنوان رئيس قوة مجريه پذيرفته‏ايم و مسؤوليتي بر عهده‏اش گذاشتيم و گفته‏ايم در برابر ملت مسؤول است. اين‏هم كه چون نخست‏وزير مي‏خواهد با آنها كار بكند بايد خودش همكارانش را معين بكند، عرض كنم چون نخست‏وزير براي انتخاب همكارانش بايد رأي بعدي دويست، سيصد نفر نماينده را رعايت بكند رعايت رأي يك نفر رئيس‏جمهور خيلي آسان‏تر است و در حقيقت همكاران نخست‏وزير و خود نخست‏وزير در اين قانون اساسي از دو طريق مورد تأييد ملت قرار مي‏گيرند يكي از طريق مجلس شوراي ملي يكي از طريق رئيس‏جمهور كه منتخب مستقيم ملت است. در حقيقت ما نبايد بگوييم تأييد رئيس‏جمهور، بايد بگوييم تأييد يك نفر نماينده‏اي از نماينده‏هاي ملت كه آراء عام ملت را دارد يعني از يك يك نمايندگان بيشتر رأي دارد بنابراين اين تنها اشكالي نيست و نه تنها عزلي به وجود نمي‏آورد بلكه انسجام سيستم اداره كشور را كه با توجه به مسأله اصل امامت كه اين سيستم هست كه يك سيستم جديد خواهد بود، بيشتر مي‏كند و اميدواريم كه اينها واقعاً بتواند اين مخروط امامت را تكميل بكند. يك تذكري آقاي عضدي مي‏دهند كه حدود صلاحيت كافي‏
                        مشروح مذاكرات قانون اساسى‏جلسه‏50-32، ص: 1279
نيست و بنويسيم حدود اختيارات و به نظر مي‏رسد كه صحيح است.
رباني املشي- آقا، رئيس‏جمهور كه رئيس‏جمهور قوه مجريه هست هيچ‏گونه مسؤوليتي در اجرا ندارد؟ چون در اينجا مي‏گوييد مسؤوليت اداره كشور به عهده هيأت وزيران است.
نايب رئيس- منظور اين است كه اين هيأت جمعاً اين مسؤوليت او را برعهده مي‏گيرند.
رباني املشي- رئيس‏جمهور جزو هيأت وزيران است يا خارج از هيأت وزيران است؟
نايب رئيس- او مسؤوليتش به دوش اينها مي‏آيد. آقاي مرادزهي بفرماييد.
مير مرادزهي- اين جمله «مسؤوليت اداره امور كشور به عهده هيأت وزيران است» اضافي است با توجه به اين‏كه در ذيلش آمده است كه «تعداد وزيران و حدود صلاحيت هر يك از آقايان را قانون معين مي‏كند.» اداره اموركشور همه‏اش به عهده قوه مجريه نيست امور كشور خيلي وسيع است، امور قضائيه هست، امور رهبري هست، امور مربوط به ارتش هست، ما وقتي مي‏گوييم اداره امور كشور، شامل همه چيز مي‏شود، در حالي كه اينها مسؤوليت‏شان جداگانه مشخص است.
نايب رئيس- خوب با پيشنهادي هم كه آقاي مكارم دادند آن ذيل مي‏گوييد «تعداد وزيران و حدود اختيارات» اين خوب است كه در اين اصل باشد اگر دوستان موافق باشيد اين را برداريم روي اين بحث بشود و به صورت يك جداگانه بياوريم. آقاي طاهري بفرماييد.
طاهري اصفهاني- اگر مي‏خواهيد بعد بحث كنيد عيبي ندارد و الا صلاحيت اينجا خوب است چون در مورد اختيارات مربوط مي‏شود به قوه مجريه كه اختيارات را معين مي‏كند.
نايب رئيس- اگر مي‏خواهيد اين اشكالات نباشد همان‏طور كه صبح پيشنهاد شد اين‏طور بشود «مسؤوليت اداره امور كشور در امور اجرايي به عهده هيأت وزيران است».
طاهري اصفهاني- حدود صلاحيت بهتر است.
تهراني- تعداد وزيران متناسب با متن اصل است چون در اول مي‏گويد وزرا پيشنهاد نخست‏وزير و در ذيل هم مي‏گويد تعدادشان اين است.
نايب رئيس- پس با اجازه آقايان جمله وسط را بر مي‏داريم بقيه براي رأي‏گيري خوانده مي‏شود.
اصل 107 (اصل يكصد و سي و سوم)- وزرا به پيشنهاد نخست‏وزير و تصويب رئيس‏جمهور، معين و براي گرفتن رأي اعتماد به مجلس معرفي مي‏شوند. تعداد وزيران و حدود اختيارات هر يك از آنان را قانون معين مي‏كند.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري را اعلام مي‏كنم، عدة حاضر در جلسه هنگام اخذ رأي پنجاه و هفت نفر، شماره كل آراء پنجاه و هفت رأي، آراء موافق پنجاه و دو رأي، آراء مخالف يك رأي، آراء ممتنع چهار رأي، بنابراين اصل 107 با پنجاه و دو رأي موافق تصويب شد، تكبير (حضار سه مرتبه تكبير گفتند).
7- طرح و تصويب اصل 108 (اصل يكصد و سي و چهارم)
نايب رئيس- اصل 108 مطرح است كه قرائت مي‏شود.
اصل 108- رياست هيأت وزيران با نخست‏وزير است كه بر كار وزيران نظارت دارد و با اتخاذ تدابير لازم به هماهنگ ساختن تصميم‏هاي دولت مي‏پردازد و با همكاري وزيران خط مشي‏
                        مشروح مذاكرات قانون اساسى‏جلسه‏50-32، ص: 1280
سياسي دولت را تعيين و اجراي قوانين را تعيين مي‏كند. نخست‏وزير در برابر مجلس مسؤول اقدامات هيات وزيران است.
نايب رئيس- آقاي سبحاني نظر داريد؟
سبحاني- اين كلمه «سياسي» زائد نيست؟ محدود مي‏كند خط مشي را.
بني صدر- «برنامه كار دولت» نوشته شود بهتراست.
نايب رئيس- «برنامه وخط مشي دولت را» بهتر است، اگر دوستان با اين اصلاح موافق هستند بفرمايند (نمايندگان موافقت كردند) آقاي رحماني بفرماييد.
رحماني- اينجا نخست‏وزير در برابر مجلس مسؤول اقدامات هيأت وزيران است نخست‏وزير را رئيس‏جمهور تعيين مي‏كند و حكم مي‏دهد، چطور شد با اين‏كه رئيس‏جمهور، رئيس قوه مجريه است و ساير مناصب را هم دارد نخست‏وزير در برابر او مسؤوليت نداشته باشد؟
نايب رئيس- اين سؤالي است كه جوابش بايد روش باشد كه وقتي رئيس‏جمهور او را تعيين مي‏كند، يعني وقتي دوات از دو طريق به ملت مربوط مي‏شود يكي از طريق مجلس و يكي از طريق رئيس‏جمهور كه طبيعت هم اقتضا مي‏كند كه در برابر رئيس‏جمهور هم مسؤول باشد به خصوص كه منتخبي او هم هست، اين سؤال بايد جواب گفته شود دوستاني كه بعداً مي‏خواهند صحبت كنند به اين سؤال جواب بدهند. آقاي رشيديان فرمايش داريد بفرماييد.
رشيديان- اين اصطلاح يا جلمه «خط مشي سياسي ذولت را تعيين مي‏كند» اقتباس شده از كشورهايي كه چند جزيي يا دو جزيي هستند و هر جزيي براساس مرام‏نامه‏يا وعده‏هايي كه به مردم مي‏دهند وقتي روي ما آمد خط مشي سياسي كشور را تعيين مي‏كند و با توجه به چارچوب قانون اساسي كه ما داريم و قوانيني كه بايد منطبق باموازين اسلامي باسد تعيين خط مشي سياسي دولت به عهده خود دولت نيست بلكه در بسياري از مواقع طرح‏هايي را تحت عنوان لوايح تهيه مي‏كنند و به مجلس پيشنهاد مي‏كنند، اگر پذيرفته شد به مرحله اجرا مي‏گذارند و او فقط مجري به اصطلاح خط مشي تعيين شده‏اي است كه مجلس و ساير مراجع قانوني در اختيارش مي‏گذارند
نايب رئيس- آقاي فاتحي بفرماييد.
فاتحي- دو نحوه مسؤوليت هست يكي مسؤوليت جنبي و ديگري مسؤوليت فردي در آن وزارت‏خانه خودش، و اينجا يك مسؤوليتش تذكر داده شده است و اينجا نوشته نخست‏وزير در برابر مجلس مسؤول اقدامات هيأت وزيران است.
نايب رئيس- اين كل هيأت وزيران كه خودش هم جزو آنهاست مسؤول كل است. آقاي قرشي فرمايش داريد؟ در ضمن آقاي فاتحي مطالعه بفرماييد كه سؤالات بيجا نكنيد.
قرشي- به نظر مي‏آيد «و اجراي قوانين را تأمين مي‏كند» عبارت خوبي نيست اين‏طور بنويسيم كه «با همكاري وزيران خط مشي سياسي دولت را تعيين و قوانين را اجرا مي‏كنند».
فاتحي- اينجا براي من روش نشد.
نايب رئيس- مي‏رسيم به آنجا كه برايتان روشن بشود، آقاي دكتر غفوري بفرماييد.
گلزاده غفوري- من فكر مي‏كردم باز همه اينها بر مي‏گردد به اين‏كه اگر ما نظام فكري شورايي را بپذيريم يكي از اميدهاي مردم اين مملكت اين بود كه منابع طبيعيشان مخصوضاً نفت و گازشان كه تقريباً نود درصد بوجه مملكت را تأمين مي‏كند اين اختيارش به دست مردم‏
                        مشروح مذاكرات قانون اساسى‏جلسه‏50-32، ص: 1281
بيفتد و وزير نفت منتخب مردم باشد نه يك عضو كابينه كه اصلًا سياستش معلوم نيست. اين است كه فكر مي‏كنم اين مسأله «رياست هيأت وزيران با نخست‏وزير است» خلاصه اين طرز تسلط هيأت اجرايي نباشد و مردمي باشد اگر چنان‏چه به شورا و به شوراي منابع طبيعي توجه بشود بهتر است من اين مسأله را نگه مي‏دارم تا موقعي كه مسأله شورا مطرح بشود و تغييرات لازم را بدهيم.
نايب رئيس- آقاي هاشمي‏نژاد بفرماييد.
هاشمي‏نژاد- دو مطلب دارم، يكي اين‏كه تصور مي‏كنم «و با همكاري وزيران خط مشي سياسي دولت را تعيين» اين مقدار اصلا حذف بشود، يعني «رياست هيأت وزيران با نخست‏وزير است كه بر كار وزيران نظارت مي‏دارد و يا اتخاذ تدابير لازم به هماهنگ ساختن تصميم‏هاي دولت مي‏پردازد و اجراي قوانين را تعيين مي‏كند» و هيچ مسأله‏اي هم در اين صورت پيش نمي‏آيد. دوم اين‏كه تعيين خط مشي كلي كار قانون اساسي را مشخص مي‏كند ما يك سيستم پارلماني را پذيرفته‏ايم يا اصولا تا اينجا سيستم پارلماني نه، و نظامي به نام نظام شورايي مي‏پذيريم، چون ما معتقديم درست آن‏چه كه تا حالا عمل كرده‏ايم را در رابطه با ملت بود و نمايندگاني كه انتخاب مي‏شوند نماينده ملت هستند و نخست‏وزير و وزرا هم همان نمايندگان هستند كه به آنها رأي مي‏دهند، اين‏كه مي‏فرماييد موكول به بعد مي‏كنيم اين را بايد مشخص بكنيم وگرنه آن‏چه كه تا حالا تصويب كرده‏ايد بگذاريد كنار و برويم سر يك سيستم جديدي به نام شورايي كه در آن نه پارلمان و نه مسأله نخست‏وزير به اين صورت و نه رئيس‏جمهور به اين صورت وجود دارد و يك سيستم ديگري است.
نايب رئيس- اجازه بفرماييد قرار شد آقاي دكتر غفوري طرحشان را تهيه و تكثير كنند و دوستان مطالعه بكنند و ببينيد آيا يك نظام جديدي است با يك مكمل بر اين نظام پارلماني، اصلا بنده خودم از نظام پارلماني خوشم نمي‏آيد يعني صحيح نمي‏دانم بگوييم نظام پارلماني، ما نظام امامت داريم كه اينها از شئونش هست، اجازه بفرماييد بعد مشخص بشود.
فاتحي- اينجا روشن نشده كه نخست‏وزير در برابر مجلس مسؤول اقدامات هيأت وزيران است، اين كلي است آن چيزي كه بعداً گفته شد و هر يك از وزيران مي‏رسد مسؤول اعمال ديگران است، اينجا اقدامات كلي است يعني شامل فردي و جمعي است.
نايب رئيس- بله متشكرم يك مسأله اين هست قبلا با دست بايد نظرخواهي بكنيم و بعد اصل را به رأي بگذاريم (حسيني هاشمي- سؤالي كه فرموديد پاسخ داشت.) كدام سؤال؟
حسيني هاشمي- سؤال فرموديد كه چطور در برابر رئيس‏جمهور مسؤول نباشد يك مسأله انسجام است و يك مسأله ادغام قدرت‏هاست، براي اين‏كه انسجام پيدا بشود در نظام كشور طبيعتا تعيين رئيس‏جمهور لازم است ولي اگر مي‏خواستيم مسأله مسؤوليت را قرار بدهيم در برابر شخص رئيس‏جمهور طبيعتا عزل را هم بايد قرار بدهيم چون كسي كه مسؤول است در برابر كسي، اختيار عزلش را هم دارد، در اين صورت ادغام قدرت‏ها مي‏شود و از آن حالتي كه بايد قدرت مجريه داشته باشد نسبت به قوه مقننه تغيير مي‏كند.
نايب رئيس- متشكرم، بنابراين من با توضيحي كه آقاي حسيني دادند مسأله اين‏كه‏
                        مشروح مذاكرات قانون اساسى‏جلسه‏50-32، ص: 1282
اضافه كنيم ...
عرب- همان‏طور كه در شوراها بحث شد مگر يكي از هيأت وزراي همين نخست‏وزير نيست؟ در كليه امور مملكتي با وزرا بايد مشاركت داشته باشد نه نظارت.
نايب رئيس- آقاي عرب اين‏كه نمي‏شود نخست‏وزير برود در هر وزارت‏خانه‏اي و به جاي آن وزير كار بكند.
عرب- خير از جمله كارهايي كه وزرا دارند نخست‏وزيرهم دارد به اضافه رياستي كه دارد.
نايب رئيس- به هرحال به اين مي‏گويند نظارت، يا مباشرت است يا نظارت. توجه فرماييد، مسأله‏اي اينجا مطرح شد در رابطه با اين اصل كه با دست نظرخواهي مي‏كنيم و آن اين‏كه نخست‏وزير در برابر مجلس مسؤول است يا در برابر رئيس‏جمهور هم، كساني كه موافقند اضافه كنيم اين‏كه در برابر رئيس‏جمهور هم مسؤول است دست بلند كنند (عده كمي دست بلند كردند) تصويب نشد.
هاشمي‏نژاد- اين را اول توضيح بفرماييد بعد رأي بگيريد.
نايب رئيس- توضيح داده شد، گفتيم آقاي نخست‏وزير همان‏طور كه در برابر مجلس مسؤول است آيا در برابر رئيس‏جمهور هم مسؤول باشد؟ آقاي حسيني گفتند معناي مسؤوليت اين است كه حق عزل يا حق عدم اعتماد را به او بدهيم در حالي كه در اصول بعد مي‏ببينيد كه نداده اين گفته‏ايم كه عزلش با مجلس است اين است كه آقايان مي‏توانند رويش نظر بدهيد كه آيا در برابر رئيس‏جمهور هم مسؤول است يا نه.
هاشمي‏نژاد- رئيس هيأت مجريه است و در برابر ملت، رئيس‏جمهور مسؤول است بنابراين اگر كاري در هيأت دولت واقع بشود به وسيله هيأت وزيران مسوليتش با رئيس‏جمهور است.
نايب رئيس- صبح اين نكته را گفتيم كه او در حدود اختياراتش در برابر ملت مسؤول است، اجازه بفرماييد البته اين قسمت رأي نياورد بنابراين اصل 108 را با اين اصلاحاتي كه شد براي رأي‏گيري مي‏خوانم:
اصل 108 (اصل يكصد و سي و چهارم)- رياست هيأت وزيران با نخست‏وزير است كه بر كار وزيران نظارت دارد و با اتخاذ تدابير لازم به هماهنگ ساختن تصميم‏هاي دولت مي‏پردازد و با همكاري وزيران برنامه و خط مشي سياسي دولت را تعيين و قوانين را اجرا مي‏كند. نخست‏وزير در برابر مجلس مسؤول اقدامات هيأت وزيران است.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي را اعلام مي‏كنم، عدة حاضر در جلسه هنگام اخذ رأي پنجاه و نه نفر، تعداد كل آراء پنجاه و هشت رأي، آراء موافق پنجاه و دو رأي، آراء مخالف سه رأي، آراء ممتنع سه رأي، بنابراين تصويب شد، تكبير (حضار سه مرتبه تكبير گفتند).
8- طرح و تصويب اصل 109 (اصل يكصد و سي و پنجم)
نايب رئيس- اصل 109 مطرح است كه قرائت مي‏شود.
اصل 109- نخست‏وزير تا زماني كه مورد اعتماد مجلس است در سمت خود باقي مي‏ماند، استعفاي دولت به رئيس‏جمهور تقديم مي‏شود و تا تعيين دولت جديد نخست‏وزير به وظايف خود
                        مشروح مذاكرات قانون اساسى‏جلسه‏50-32، ص: 1283
ادامه مي‏دهيد.
نايب رئيس- آقاي سبحاني نظري داريد؟
سبحاني- از اين‏كه نخست‏وزير استعفا مي‏دهد و استعفايش هم اختياري است معلوم مي‏شود كه نظام، نظام وكالت است به اصطلاح وكيل است و وكيل مستعفي ديگر معنى ندارد كه اين كارها را ادامه بدهد عليهذا يك فكر ديگري مي‏شود كه معاونيشان اين كارها را انجام بدهند، مگر اين‏كه قيد شود استعفايش پذيرفته نمي‏شود تا اين‏كه ... نكته ديگر اين‏كه تا تعيين دولت جديد اين نامحدود است يك حدي بايد معين بشود دو روز، بيست روز، سي روز، اين بايد معين و محدود بشود.
نايب رئيس- آقاي موسوي تبريزي بفرماييد.
موسوي تبريزي- عرض كنم كه «نخست‏وزير تا زماني كه مورد اعتماد مجلس است در سمت خود باقي مي‏ماند.» اين عبارت چه فايده دارد؟
نايب رئيس- صبح تذكر داده شد كه معنايش اين است كه رئيس‏جمهور نمي‏تواند او را عزل بكند يعني تا وقتي مورد اعتماد مجلس است. (موسوي تبريزي- حق عزا نداديد كه در مورد او اين‏طوري بكند) اين بيان ديگري است از او منتها در رابطه با اين‏كه مجلس مي‏تواند او را بردارد با رأي عدم اعتماد، اين در حقيقت با يك عبارت رابطه‏اش با رئيس‏جمهور و مجلس مشخص شد بي‏احترامي هم نكرديم. آقاي مكارم فرمايش داريد؟
مكارم شيرازي- مثل اين‏كه اين اصل دو سه عبارتش بايد تغيير پيداكند اگر منظور همين است كه گفتيد بايد صريحاً نوشته شود كه رئيس‏جمهور حق عزل نخست‏وزير را ندارد مادام كه مورد اعتماد مجلس است.
نايب رئيس- صبح من اين مطلب را عرض كردم جلسه مخالفت كرد.
مكارم شيرازي- انصافاً گنگ است و بايد صريحا نوشته شود، عبارت دوم هم گنگ است، استعفايش را تقديم به او مي‏كند، معني‏اش چيست؟
نايب رئيس- آقاي مكارم مشخص است، استعفا را بايد به رئيس‏جمهور بدهد چون كسي كه مسؤول تعيين دولت بعدي هست رئيس‏جمهور است معني‏اش اين است كه يا رئيس‏جمهور سعي مي‏كند او را متقاعد كند يا در اين مدت به فكر انتخاب جانشين مي‏افتد هر دو اتفاق خيلي موجه است. (مكارم شيرازي- عبارت گوياي مطلب نيست) گوياي مطلب هست ولي دليلش را نگفته. (مكارم شيرازي- «تقديم مي‏شود» را هم عوض كنيد چون يك جمله طاغوتي است) كاملا درست است به جاي «تقديم مي‏شود»، «تسليم مي‏شود» بهتر است موافقيد؟ (نمايندگان- بله) پس بنويسيم «تسليم مي‏شود» تا بوي طاغوت برود هر چند بوي طاغوت با اين چيزها نمي‏رود، واينجا هم كه طاغوت خانه است و به اين زودي بويش نمي‏رود. آقاي بني صدر نسبت به اين اصل نظري داريد؟ (بني صدر- مخالفم) آقاي هاشمي‏نژاد نظري داريد؟
هاشمي‏نژاد- من هم نظرم اين است كه اين قسمت اول گنگ است و بايد توضيح داده شود.
نايب رئيس- آقاي باريك‏بين نظري داريد؟
باريك بين- استعفاي دولت، صحبت اول در نخست‏وزير بود بعد به استعفاي دولت آمد، حالا نخست‏وزير اگر با وزرا اختلاف داشته باشد خود نخست‏وزير فقط استعفا بدهد ...
نايب رئيس- استعفاي يك وزير استعفاي دولت نيست و استعفاي دو وزير استعفاي‏
                        مشروح مذاكرات قانون اساسى‏جلسه‏50-32، ص: 1284
دولت نيست ولي استعفاي نخست‏وزير استعفاي دولت است چون بايد كسي ديگر بيايد وزراي جديدي را انتخاب بكند.
باريك‏بين- سؤال ديگرم اين‏كه «تا تعيين دولت جديد نخست‏وزير به وظايف خود ادامه مي‏دهد» اگر آن نخست‏وزير و آن دولت در اثر رأي عدم اعتماد بركنار شد
و اين دولتي كه مورد اعتماد نيست چطور تا تعيين دولت جديد مشغول كار مي‏شود؟
نايب رئيس- اينها فقط در حالت استعفاست و صبح هم مطرح، گفتيم در مورد استعفا تا تعيين دولت جديد نه مورد عدم اعتماد، آقاي فارسي بفرماييد.
فارسي- خواستم تذكر بدهم كه در اصل تصريح بشود كه رئيس‏جمهور حق عزل نخست‏وزيري را ندارد، در قانون نمي‏آيد كه چه كسي حق چه چيز را ندارد بلكه حق را تصريح مي‏كند، آنجا كه مي‏گويند حق ندارد مي‏خواهد حقي را براي كسي ديگر اثبات كند كه اينجا مورد ندارد.
نايب رئيس- بسيار خوب- بيان خوبي است. آقاي حيدري بفرماييد.
حيدري- وقتي نخست‏وزير جديد تعيين مي‏شود بايد مدتش معلوم باشد كه در چه مدتي و در اين مدت گذشته از نخست‏وزيري ساير وزرا و وزارت‏خانه‏ها را چه كسي اداره مي‏كند؟ پس اين پيش‏نويس را كه به نظر بهتر مي‏رسد، قرائت مي‏كنيم: «نخست‏وزير تا زماني كه مورد اعتماد مجلس هست در سمت خود باقي مي‏ماند، استعفاي دولت به رئيس‏جمهورداده مي‏شود و تا تعيين دولت جديد معاونان پارلماني نخست‏وزير و هر يك از وزرا به جاي آنان انجام وظيفه مي‏نمايند. رئيس‏جمهور بايد ظرف دو روز از استعفاي دولت، نخست‏وزير جديد را انتخاب و اعلام نمايد.»
نايب رئيس- البته در پيش‏نويس اين‏طور نبوده، اين يك پيش‏نويس ديگري است‏
دكتر شيباني- خواسته شامل وزراي ديگر نشود و فقط شامل نخست‏وزير بشود.
نايب رئيس- درست است اين نكته‏اي است كه خواسته‏اند شامل وزرا نشود وزارت‏خانه‏ها را معاونين اداره بكنند. آقاي حسيني هاشمي نظري داريد نسبت به اين اصل؟ (حسيني هاشمي- موافقم) آقاي طاهري اصفهاني نظري داريد؟
طاهري اصفهاني- خواستم كه عرض كنم كه اين عبارت «رئيس‏جمهور در بركنار كردن نخست‏وزير حقي ندارد» خيلي قاطع است براي اين‏كه مي‏گويد نخست‏وزير تا زماني كه مورد اعتماد مجلس است در سمت خود باقي است، آقايان مي‏گويند شما اضافه بكنيد كه «رئيس‏جمهور حق ندارد» چرا توهين باشد، لااقل توهين لفظي نباشد و توهين باطني باشد.
نايب رئيس- آقاي منتظري بفرماييد.
منتظري- اشكال من اين است كه بنويسيم «رئيس‏جمهور موظف است استعفاي او را بپذيرد و در اسرع وقت دولت جديد را تعيين كند».
نايب رئيس- نه موظف نيست و اسرع وقت معني ندارد و به درد قانون هم نمي‏خورد. آقاي موسوي اردبيلي فرمايشي داريد؟ (موسوي اردبيلي- موافقم) آقاي بني صدر به عنوان مخالف بفرماييد.
بني صدر- بسم الله الرحمن الرحيم. ما در تصويب اين قانون اساسي كه تا اينجا آمديم همه جا براساس موازنه عمل كرديم، موازنه قوا. يك وقت براي رهبري قرار بود اختيارات معين‏
                        مشروح مذاكرات قانون اساسى‏جلسه‏50-32، ص: 1285
كنيم آقاي منتظري مي‏فرمودند كه ممكن است رئيس‏جمهوري الدنگ از آب در آيد، حالا مي‏خواهيم براي نخست‏وزير اختيارات معين كنيم درباره رئيس‏جمهور ممكن است قرم پف از آب در بيايد، به اين ترتيب قانون اساسي تصويب كردن ما را مواجه مي‏كند با تناقضاتي كه علي الدوام بايد با آن برخورد بكنيم بعضي‏هايش را حل شده و نشده ار كنارش رد بشويم، بعضي‏هايش هم مي‏ماند، مثلا همين الان تصويب كرديم كه نخست‏وزير را رئيس‏جمهور معين مي‏كند، وزرايش هم بايد به تصويب او باشد، چرا بايد به تصويب او باشد؟ يك رئيس‏جمهوري كه كارش نشان دادن است و قرارداد امضاء كردن است مي‏خواهد تصويب وزرا را چه كند، اگر نه، يك آدم مسؤولي است كه انتخاب شده براي انجام يك برنامه‏اي به او چه مربوط است كه وزرا را تصويب بكند، اگر مربوط است كه تصويب بكند، چطور مي‏شود وقتي كه هيأت دولت آن آدمي كه به او مربوط است سلب اعتماد كرد باز آنها سر جايش بيايند. حالا كه سر جايشان ماندند اين آقا مي‏گويد كه من با اين دولت موافق نيستم آنها هم مي‏گويند كه بي‏خود موافق نيستي، اين چه نوع حكومتي است كه پيدا خواهيم كرد؟ به نظر شما با وضعيتي كه دارد مي‏شود در همچون اوضاعي كشور را اداره كرد؟ و آيا اين مسأله مشكلات به وجود نمي‏آورد بنابراين، اين تناقض را بايد حل بكنيم، يا رئيس‏جمهور كارش همان امور تشريفاتي است كه در آن صورت احتياج به انتخاب ملت ندارد، كه ملت يك شخصي را انتخاب بكند و بگويد كه شما برويد نشان بدهيد و يا با استقبال سفير برويد و قراردادها بعد از طي مراحل قانوني را يك مهري پايش بگذاريد، اگر خيلي هم احتياج باشد مجلس همچون شخص را معين مي‏كند. اگر نه رئيس‏جمهور واقعاً يك مقام مسؤولي است كه ملت معين مي‏كند چطور مي‏شود كه به يك آدمي كه منتخب دوم مردم است يعني منتخب غير مستقيم است، رئيس‏جمهور پيشنهاد مي‏كند و مجلس رأي مي‏دهد، به او مي‏شود اختيار داد و به كسي كه منتخب و مستقيم خود مردم است نمي‏شود داد از جهت اين‏كه قوت انتخابش هم از مجلس بيشتر است به دليل اين‏كه مردم هر ناحيه‏اي به يك وكيل رأي مي‏دهند و وكلا نمايندگان مناطق مختلف كشور هستند، اين نماينده تمامي ملت است. (تهراني- اين چه ارتباطي به اين اصل دارد؟) در اينجايش گذاشتيد كه مي‏گوييد مراد ما اين است كه با احترامات نوشتيد كه ... (تهراني- تناقضش را بگوييد) دارم تناقضش را مي‏گويم ولي شما حوصله نمي‏كنيد، تناقضش با اصل بالايي است براي اين‏كه نصبش با رئيس‏جمهور است، وزرايش هم بايد با تصويب او باشد بنابراين اين حرف معني دارد، معنايش اين است كه قضيه تشريفاتي نيست و شركت در مسؤوليت است، ذيلا مي‏گوييد كه اگر اين همكاري نتوانست بكند حق ندارد، اين چطور مي‏شود كه همكار معين مي‏كند و حق ندارد همكار را عوض بكند؟ و اين‏كه مي‏گوييد با احترامات فائقه خواستيم بگوييم كه حق عزت ندارد مگر احترامي از رئيس‏جمهور ساقط مي‏شود كه بگوييد حق ندارد؟ قانون بايد صريح باشد، اگر بگوييم حق نصب نداري آيا بي‏احترامي مي‏شود؟ حقوقش را معين مي‏كنيم كه اين اختيار را داري و آن اختيار را نداري، منتها اگر بخواهيم اين امور را از رياست‏جمهوري سلب بكنيم بايد بگوييم كه اين مقام يك مقام تشريفاتي است، بقيه اصول را هم بر طبق تشريفاتي بودن رئيس‏جمهور معين بكنيم. بنابراين آنجا هم كه رأي داديم بايد منتخب مردم باشد تجديد نظر بكنيم، بگذاريم به پاي مجلس و بقيه اصول هم كه‏
                        مشروح مذاكرات قانون اساسى‏جلسه‏50-32، ص: 1286
بعد مي‏آيد مثل رفراندوم و غيره متناسب با تشريفاتي بودن اين مقام معين بكنيم، اگر بنابراين است كه مسؤول است پس اين اصول بايد متناسب با مسؤوليت باشد و اين اصلي كه الان رأي داديد مخالفت آشكار دارد با مسؤول دانستن رئيس‏جمهور.
نايب رئيس- آقاي حسيني هاشمي بفرماييد.
نايب رئيس- بسم الله الرحمن الرحيم. برادر عزيزمان آقاي بني صدر اشاره كردند به برادر ارشدمان جناب آقاي منتظري و لذا من خطاب به ايشان مي‏كنم اگر كسي ديگري جز شما مي‏گفت مي‏گفتم منطقش نفي سلطه و نفي تمركز نيست و فرق بين اين‏كه تصميم‏گيري به وسيله جمع باشد براي عزل دولت يا اين‏كه تصميم يك فرد باشد، اگر بنا شد در آوردنش رئيس‏جمهور بتواند به راحتي تأييد كند فقط رأي اعتماد مجلس اين مسأله را تثبت كند ولي هميشه زنگ خطر نهايي كه بالاتر از وقت آمدن است يعني خوف از عزل شدن به دست يك نفر باشد نه تصميم جمعي، شما اين حق را براي فقيه عادل كه شرطش عدالت است و به صرف اين‏كه از عدالت در احوال شخصيه خارج بشود بلافاصله كنار مي‏رود و اين حق را به او نداديد و گفتيم بايد ديوان‏عالي قضائي تشخيص موضوع بدهد يا مجلس شوراي ملي تشخيص موضوع بدهد آن وقت نسبت به رئيس‏جمهوري كه اين عدالت را درباره‏اش تصويب نمي‏كنيم و در عين حالي خوش‏بين به آينده از هر جهت هستيم ولي خداي نخواسته در 50 سال آينده رئيس‏جمهور فردي است كه تماس دارد با سران خارج، با سران دول ديگر تماس دارد، خيلي راحت احتمال اين‏كه اگر عادل نباشد خيال توطئه براي اين‏كه دستش يك مقدار بازتر و قدرت را يك مقدار متمركزتر به چنگ بياورد برايش پيش بيايد. پس بنابراين اگر رئيس‏جمهور حق عزل را هم داشته باشد، فردي نه به صورت دسته جمعي در عين حالي كه رأيش به اندازه تمام وكلاي مجلس باشد، افرادي كه با او كار مي‏كنند افراد كم شخصيتي هستند چون بايد آدمي باشند كه به راحتي آبرويشان را در اختيار فرد غير عادلي بگذارند از يك طرف، از طرف ديگر آن افراد كم شخصيت حاضر به همكاري هستند رئيس‏جمهور در ترتيب دادن طرح‏هايي كه ملت را غافلگير كند. اما مسأله اين‏كه چرا در مسأله آمدن روي كار وزيران گفتيم تصويب رئيس‏جمهور لازم است، برخلاف نظر بعضي از برادران كه اين را مي‏گفتند لازم نيست، انسجام حتما در يك دولت لازم است، يك وقتي سخن از ادغام قدرت است و يك وقتي سخن از انسجام است، اگر بخواهيم بگويم كه اصلًا تأييد نكند رئيس‏جمهور لازم هست ولي عزلش لازم نيست. اما سؤال مي‏كنند كه در برابر ملت مسؤول است، مگر مجلس مأمور نظارت بر كار دولت در داخل كشور نيست؟ مگر حق استيضاح دولت دارند؟ مگر دقت نمي‏كند بر وضع اجراي قوانين و مقرراتي كه تصويب مي‏كند؟ چگونه ما مي‏توانيم ادغام كنيم قدرت را، قدرتي كه قوه مقننه دارد با قوه مجريه؟ طبيعتاٌ با اين اصل بهترين روش را اعمال كرديد هم انسجام را حفظ كرديد هم تمركز و سلطه و ديكتاتوري را به دست فردي كه امضاء نمي‏كند كه حتماً از شرايطش عدالت باشد ايجاد نكرده‏ايد و السلام.
نايب رئيس- لطفاً دوستان جمله، جمله‏گويي را ادامه ندهند. اصل 109 براي رأي‏گيري خوانده مي‏شود.
                        مشروح مذاكرات قانون اساسى‏جلسه‏50-32، ص: 1287
اصل 109 (اصل يكصد و سي و پنجم)- نخست‏وزير تا زماني كه مورد اعتماد مجلس است در سمت خود باقي مي‏ماند، استعفاي دولت به رئيس‏جمهور تسليم مي‏شود و تا تعيين دولت جديد نخست‏وزير به وظايف خود ادامه مي‏دهد.
 (اخذ رأي به عمل آمد و نتيجه به شرح زير اعلام شد)
نايب رئيس- تعداد حاضرين در جلسه هنگام اخذ رأي پنجاه و نه نفر، تعداد كل آراء شصت رأي (يك رأي اضافي به قيد قرعه حذف شد)، تعداد موافقين چهل و نه نفر، تعداد ممتنعين ده نفر، مخالف نداشت تصويب شد، تكبير (حضار سه مرتبه تكبير گفتند).
9- طرح و تصويب اصل 110 (اصل يكصد و چهل دوم)
نايب رئيس- اصل 110 مطرح است كه قرائت مي‏شود.
اصل 110- دارايي رئيس‏جمهور، نخست‏وزير، وزيران و همسر و فرزندان آنان قبل و بعد از خدمت توسط ديوان‏عالي كشور رسيدگي مي‏شود كه برخلاف مشروع افزايش نيافته باشد.
نايب رئيس- آقاي كياوش؟ (كياوش- مخالفم) آقاي بشارت؟ (بشارت- موافق مشروط هستم) آقاي پرورش؟ (پرورش- موافقم) آقاي مهندس دانش‏راد؟ (دانش‏راد- اصولا من موافقم ولي راه عملي براي اجرايش وجود ندارد) آقاي عضدي؟ (عضدي- من موافقم ولي اجازه بفرماييد تذكري بدهم) بفرماييد.
عضدي- اين كار سبب مي‏شود بعضي از وزرا سرمايه‏اي را از كشور خارج بكنند براي همين لازم است اصلي كه صبح در جلسه گروه‏هاي مطرح بود تصويب بشود يعني وزرا حق نداشته باشند در كشورهاي خارج سرمايه‏گذاري بكنند.
نايب رئيس- دارايي كه مي‏گوييم دارايي سابقشان هم بررسي مي‏شود.
عرب- بررسي دارايي رئيس‏جمهور و نخست‏وزير بعد از انتخاب شدن انجام مي‏گيرد؟
نايب رئيس- بله بعد از انتخاب شدن بررسي مي‏شود.
عرب- خوب، بعد ار انتخاب شدن وقتي بررسي كردند و ديدند او ثروتمند است چه بايد بكنند؟
نايب رئيس- آن يك بحث ديگري است.
مقدم مراغه‏اي- با توجيه به اين‏كه شوراي رهبري عالي‏ترين مرجع است و اختيارات بيشتري دارد بنده خواستم شوراي رهبري هم مشمول همين رسيدگي بشود.
نايب رئيس- يعني به اين صورت اصلاح كنيم كه دارايي رهبري يا شوراي رهبري، رئيس‏جمهور، نخست‏وزير .... (اكثر نمايندگان- موافقيم، بسيار خوب است).
دكتر آيت- من با اين اصل موافقم و چون رهبري و شوراي رهبري هم اضافه شد و خوب هم هست اين مطلب ذكر بشود كه ديوان‏عالي كشور رسيدگي مي‏كند و دارايي آنها را قبل و بعد از انتخاب شدن اعلام مي‏كند.
نايب رئيس- پيشنهاد جديدي است، اجازه بفرماييد روي اين پيشنهاد بايد مشورت بشود.
طاهري اصفهاني- اصل خيلي خوب است ولي همان‏طور كه صبح هم اشاره كردم شما اينجا نوشته ايد «همسر و فرزندان» اين آقا ممكن است فرزند منحصر به فرد پدر و مادري باشد بعداً اموال زيادي به دست بياورد و به آنها منتقل كند يقين هم دارد بعد از مرگ آنها، به دست‏
                        مشروح مذاكرات قانون اساسى‏جلسه‏50-32، ص: 1288
خودش مي‏رسد بالنتيجه به اين ترتيب نمي‏شود او را كنترل كرد.
نايب رئيس- پدر و مادر هم اضافه مي‏شود، آقاي دكتر قائمي؟ (دكتر قائمي- موافقم.)
رحماني- عرض مي‏كنم كه رسيدگي به دارايي فرزندان و همسران بدون اتهام مجوز شرعي ندارد اگر چنان‏چه خواستيد اين‏كار را بكنيد رهبر و شوراي رهبري و شوراي جمهوري بايد امضاء كنند.
دكتر ضيائي- يك اصلاحي به نظرم مي‏آيد، اين جمله «كه برخلاف مشروع افزايش نيافته باشد» به نظر مي‏رسد كه در طول زندگي‏شان افزايش نيافته باشد در حالي كه نظر اين است كه در زمان تصدي آنها دارايي‏شان اضافه نشده باشد.
نايب رئيس- وقتي قيد شده قبل و بعد از خدمت رسيدگي مي‏شوديعني زمان تصدي مورد نظر است اگر دوستان موافق باشند به جاي «برخلاف مشروع» بنويسم «برخلاف حق» (اكثر نمايندگان اعلام موافقت كردند) (فارسي- مجازات تخلف را هم تعيين كنيد.) قانون معين مي‏كند. آقاي اشراقي بفرماييد.
 (اشراقى- رهبر را بايد با اين مطالب قاطي كردن از نظر مقام قداست او حزازت دارد) اين براي حفظ قداست او است. (مشكيني- فقط افزايشش برخلاف حق نباشد يا اصلش هم برخلاف حق نباشد؟) اين پيش‏بيني بيشتر براي اين منظور است كه در دوران تصدي مرتكب خلافي نشود. آقاي كياوش به عنوان مخالف راجع به اين اصل توضيح مي‏فرمايند.
كياوش- يا رب المستضعفين، ما اينجا جمع شده‏ايم قوانين الهي را پياده بكنيم و به مردم عرض بكنيم پياده كردن قوانين الهي يا به استناد آيات خدا است و يا به استناد طرز رفتار و زندگي و گفتار پيامبر ختمي مرتبت و ائمه معصومين عليهم السلام است يعني قرآن به تنهايي بدون امام و مفسر به قول آيت الله مشكيني ناشناخته مي‏ماند و هدر مي‏رود. شناختن زندگي پيامبر در زمان حياتش از طرز زندگيش، از طرز رفتارش صبح و شام معلوم مي‏شد ولي الان با مراجعه به تحرير و گفتارشان آيات خدا را مي‏توانيم معني بكنيم و به صورت قوانين در بياوريم. وقتي توجه مي‏كنيم به زندگي پبامبر كه «كان قوته الشعير و قوده الصحف» كه خوراكش‏نان جوين بود، و هيزم و آتش زنه‏اش برگ خرما مي‏فهميم كه معني «لا تُسْرِفُوا إِنَّهُ لا يُحِبُّ الْمُسْرِفِين» يعني چه و مي‏توانيم بر اين مبنا اقتصاد اسلامي را پي‏ريزي بكنيم. به زندگي پيامبر كه نگاه بكنيم مي‏بينيم تيپش از تيپ پابرهنه‏ها است، هوادار محرومين و مظلومين كه در طول تاريخ بار برده‏اند و در زير بارهاي گران خرد شده‏اند به ناچار پبامبر توجه خاصي داشته در جهتي براي نجات اين طبقه. فرازي از فرمان علي (ع) به مالك اشتر صبح در كميسيون قرائت شد كه نشان مي‏داد چگونه بايد جلو تجاوزات حكام و فرمانداران را گرفت. آيا كافي است كه فقط ديوان‏عالي يا يك منبعي بعد از ارتكاب خلافي به او رسيدگي بكند و يا نه؟ علي (ع) آن حاكم عادل در نهج البلاغه فرمان مي‏دهد همانا بر خاصان و نزديكان حاكم زمينه تجاوز و بي‏انصافي در معاملات فراوان است «إِنَّ الْإِنْسانَ لَيَطْغى أَنْ رَآهُ اسْتَغْنى». پس از اين جهت ريشه اين تجاوزگري‏ها را با قطع وسايل و اسباب تجاوز قطع كن، و اجازه نده كه اطرافيان و آشنايان تو بر قطعه زميني دست يازند و كمترين چيزي را به تملك خود در آورند و از اين رهگذر به نصيب‏ها و بهره‏ها برسند. در موقعه‏ي كه اين خوانده مي‏شد بعضي‏ها استناد كردند كه نه، «الناس مسلطون علي اموالهم» و غيره كه به هيچ عنواني با اينجا ارتباط نداشت و يا كسي ديگر گفت «لا تَزِرُ وازِرَةٌ وِزْرَ أُخْرى»
                        مشروح مذاكرات قانون اساسى‏جلسه‏50-32، ص: 1289
باز هم ارتباطي به اينجا نداشت ....
نايب رئيس- آقاي كياوش به عنوان مخالف با اين اصل هنوز يك كلمه نفرموده‏ايد و يك دقيقه هم بيشتر هم وقت نداريد.
كياوش- مي خواهم بگويم اگر بنا است اين اصل يعني با ديوان كشور رسيدگي بشود فايده‏اي ندارد مگر اين‏كه اصل جمهوري تصويب شود كه رئيس‏جمهوري تصويب شود كه رئيس‏جمهور، نخست‏وزير و وزيران و همسران و افراد تحت تكفل آنها نبايد در بانك‏هاي خارجي حساب داشته باشند و يا در خارج ايران ملكي خريده و يا در داخل و يا در خارج در سرمايه‏گذاري‏هاي مهم شركت كرده باشند و اگر قبلا هم چنين تصرفي داشته باشند ملكي خريده باشند بايد قبل از تصدي پست‏هاي مربوطه آن را به ايران برگردانند يا از آن شركت‏ها دست بكشند. به اين جهت من با اين اصل اعلام مخالفت كردم، تا آن اصل جلوتر تصويب نشود و ريشه تجاوزگري‏ها را خشك نكنيم و دست زمامداران را به نان و مال مردم كه در اثر همين تجاوزات پيش مي‏آيد نبنديم فايده‏اي ندارد كه ديوان‏عالي كشور رسيدگي بكند. ببينيد اموال رئيس‏جمهور يا تخست‏وزير و وزيران قبلا چقدر بوده و بعداً چقدر شده است. چه بسا تا بخواهيد رسيدگي بكنيد مثل حالا، فرار كرده‏اند و رفته‏اند.
اشراقي- رسول الله وقتي به مدينه تشريف آوردند زمين‏ها را تقسيم كردند و به يك نفري گفتند اين اسب را سوار شو و برو تا آنجا كه مي‏تواني اين زمين مال تو ... (نايب رئيس- اين بحث‏ها جايش اينحا نيست.)
كياوش- اين كلام امام باقر عليه السلام چيست؟ «المال مال الله يضعه عند الرجل ودائع، و جوز لهم أن يأكلوا قصداً و يشربوا قصداً، و يلبسوا قصداً، و ينكحوا قصداً، و يركبوا قصداً، و يعودوا بما سوى ذلك على فقراء المؤمنين و يلموا به شعثهم»
كرمي- من آقاي كياوش را خيلي محترم مي‏دانم اما عاطفه با فقه دوتا است ايشان از روي عواطف خودش صحبت مي‏كند ايشان نمي‏فهمد ملاكات شرعي و فقهي حد دارد. اين را توجه بكنيد (همهمه چند نفر).
نايب رئيس- آقاي پرورش بفرماييد.
پرورش- سلام عليكم، بسم الله الرحمن الرحيم و به نستعين. به يك مسأله بايد كاملا توجه داشت و آن اين‏كه اصولا بين قدرت و غرور رابطه دقيقي هست مخصوصاً كه اگر قدرت، قدرت اقتصادي بشود به دنبالش خودآرايي‏ها و خودخواهي‏ها و غرورها براي خود فرد قدرتمند و آن مؤلفه‏هاي قدرت ايجاد مي‏شود و اين يك اصل اسلامي هم هست كه ما مي‏بينيم پيشوايان و رهبران مذهبي شديداً عمال و كارگزار نشان را با اين نكته توجه مي‏دادند كه ما حساب شما را مي‏خواهيم و در نهج البلاغه مخصوصاً امير المؤمنين بارها به عمالش مي‏گفت كه براي حسابرسي آماده باشيد. براي اين‏كه توجه بكنيم به اهميت اين اصل ما مي‏بيبنيم كه در خود قرآن كريم در سورة مباركه احزاب آنجايي كه قدرت به دست مسلمين است كه در رأس مخروط و قله هرم قدرت شخصي پيامبر قرار مي‏گيرد و قرآن مي‏فرمايد «وَ أَوْرَثَكُمْ أَرْضَهُمْ وَ دِيَارَهُمْ وَ أَمْوَالهُمْ وَ أَرْضًا لَّمْ تَطُوهَا ...» شما را وارث بر زمين‏ها و سرزمين‏ها و اموالي كرديم و سرزمين‏هايي كه در رأس مخروط وقله هرم قدرت شخص پيامبر قرار داد و بيش از هر كس احتمال دارد كه مشخص پيامبر و مؤلفه‏هاي قدرت، از اين قدرت اقتصادي و اجتماعي سوء استفاده بكنند. از اين جهت شخص رسول كه‏
                        مشروح مذاكرات قانون اساسى‏جلسه‏50-32، ص: 1290
با توجه به آيات قرآن معصوم است و از خطا مبرا است و از نظر نظام‏نامه زندگي چنين سوء استفاده‏اي را نخواهد داشت بنابراين بيش از هر كس مؤلفه‏هاي اين قدرت احتمال سوء استفاده از قدرت را دارند يعني زنان پيامبر قبل از هر كس و فرزندان پيامبر و قبل از فرزندان زنان يعني اولين مؤلفه‏هاي قدرت يك قدرتمدار قدرت سوء استفاده از اين قدرت عظيم اجتماعي و اقتصادي را دارند. از اين جهت شما مي‏بينيد بلافاصله بعد از اين آيه كه «... وَ أَوْرَثَكُمْ أَرْضَهُمْ وَ دِيَارَهُمْ وَ أَمْوَالهُمْ وَ أَرْضًا لَّمْ تَطُوهَا ...» و توجه دادن به اهميت اين قدرت، قرآن كريم بلافاصله با مؤلفه قدرت سخن مي‏گويد و مي‏فرمايد: «يَأَيهَ‏ا النَّبىُّ قُل لّأَزْوَاجِكَ إِن كُنتُنَّ تُرِدْنَ الْحَيَوةَ الدُّنْيَا وَ زِينَتَهَا فَتَعَالَينَ أُمَتِّعْكُنَّ وَ أُسَرِّحْكُنَّ سَرَاحًا جَمِيلا». اي كسي كه در رأس اين هرم قدرتي، اگر مي‏خواهند در كنار تو هم اكنون بر قله هرم قدرت تكيه زده‏اي و تمام نيروي مسلمين در اختيار تو قرار گرفته است زنان تو اراده بهره‏برداري و سوء استفاده و دنياگرايي و خودآرايي در كنار اين قدرت دارند الان به آنها بگو كه بياييد تا طلاقتان بدهم و راه خودتان را بگيريد و برويد. بنابراين بلافاصله مؤلفه قدرت را اينجا از قدرت مي‏برد ولي هر كدام از شماها خاضع هستيد، فروتن هستيد در مقابل خدا و رسول، و هدفتان قيامت است و از اين قدرت نمي‏خواهيد سوء استفاده بكنيد خداوند برايتان اجر زيادي قائل شده است و ظاهراً اين‏كه قرآن به همين جا اكتفا نمي‏كند در اين آيات مي‏گويد «يا ايها النبي قل لازواجك» ولي بلافاصله خطاب خود خدا به زنان پيامبر است: «يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْن» و چرا شما در كنار اين مؤلفه قدرت هستيد؟ بنابراين با توجه به اين اصل قرآن و با توجه به حسابرسي‏هايي كه پيشوايان دين داشتند، امير المؤمنين از اين ابي جاويد داشت، از ابن عباس داشت و حتي به يكي از كارگزارانش مي‏گويد كه من شنيده‏ام كه تو سوء استفاده كردي و اموالي كه اختصاص به يتيمان و دردمندان و مستضعفين دارد به نفع خودت برداشته‏اي، آماده حسابرسي باش كه اگر چنين است با شمشيري كه يك سر تو را به دوزخ خواهد برد، تو را به دوزخ خواهم فرستاد. بنابراين مسأله حسابرسي در كنار قدرت خيلي دقيق است و چون متأسفانه در نظام‏هاي جاهلي و جاهليت شاهنشاهي گذشته چنين سوء استفاده‏ها زياد مي‏شد از اين جهت وجود چنين اصلي كه هيچ‏گونه به مؤلفه‏هاي قدرت در كنار قدرتمنداني همانند رهبر يا اعضاي شوراي رهبري و همچنين رئيس‏جمهور، نخست‏وزير، وزيران و همسر و فرزندان آنان قبل و بعد از خدمت توسط ديوان‏عالي كشور رسيدگي مي‏شود.
نايب رئيس- ان شاء الله اصول ديگري هم به عنوان متمم اين اصل در آينده مي‏آيد كه بتوانيم آن چيز را كه خواسته اسلام است تأمين بكنيم.
پرورش- صبح در كميسيون جناب خزعلي جمله‏اي را از حضرت علي عليه السلام در نهج البلاغه خطاب به مالك اشتر خواندند تقاضا مي‏كنم خودشان اينحا تشريف بياورند و آن را مجدداً اينجا هم قرائت بفرماييد.
نايب رئيس- آقاي خزعلي بفرماييد.
خزعلي- بسم الله الرحمن الرحيم دو فراز از عهدنامه علي عليه السلام به مالك اشتر نقل مي‏كنم يكي راجع به خاصان و صاحبان راز نسبت به حكام و واليان، ديگري راجع به خود
                        مشروح مذاكرات قانون اساسى‏جلسه‏50-32، ص: 1291
عمال است كه صبح خوانده نشد. معيار اين است در جاهايي كه مظان خيانت و جور است مالك پيشگيري كند. «ثُمَّ انْظُرْ فِي أُمُورِ عُمَّالِكَ فَاسْتَعْمِلْهُمُ اخْتِبَاراً وَ لَا تُوَلِّهِمْ مُحَابَاةً وَ أَثَرَةً فَإِنَّهُمَا جِمَاعٌ مِنْ شُعَبِ الْجَوْرِ وَ الْخِيَانَةِ» تا نيازمايي، مقام مده زيرا اينها مركز جور و خيانتند براي پيشگيري جور و خيانت دستوري كه من مي‏دهم اعمال كن، صاحبان بيوت صالحه و كساني كه قدمت در اسلام دارند با روح اسلام آشنا هستند «وَ تَوَخَّ مِنْهُمْ أَهْلَ التَّجْرِبَةِ وَ الْحَيَاءِ مِنْ أَهْلِ الْبُيُوتَاتِ الصَّالِحَةِ وَ الْقَدَمِ فِي الْإِسْلَامِ الْمُتَقَدِّمَةِ فَإِنَّهُمْ أَكْرَمُ أَخْلَاقاً وَ أَصَحُّ أَعْرَاضاً وَ أَقَلُّ فِي الْمَطَامِعِ إِشْرَاقاً ...» از نظر رواني بايد پخته شده باشند، قواعد و دستورات اسلام را در جان خود يافته باشند و از دودماني باشند شريف و شرافت‏هاي اعتباري، شرافت‏هاي انساني، اخلاقي كه در مهد اخلاق و دين رشد يافته‏اند با تمام اينها «ثُمَّ تَفَقَّدْ أَعْمَالَهُمْ» به اعمالشان برس «وابعث العيون من اهل الصدق و الوفاء عليهم» اينجا ما گفتيم ديوان‏عالي كشور بايد رسيدگي كند كه در رأسش فقيه والا باشد. علي عليه السلام مي‏گويد «وَ ابْعَثِ الْعُيُونَ مِنْ أَهْلِ الصِّدْقِ وَ الْوَفَاءِ عَلَيْهِمْ» جاسوساني، خبرگزاراني از اصل صدق (يك نفر از نمايندگان- بازرس، نه جاسوس) بله بازرساني از اهل صدق و وفا، وارسي‏كننده‏اي راستگو كه هيجان او را برنينگيزد، سوابقي با كسي دارد راه و رسمي برايش باز نكند، فقط براي حق «فَإِنَّ تَعَاهُدَكَ فِي السِّرِّ لِأُمُورِهِمْ حَدْوَةٌ لَهُمْ عَلَى اسْتِعْمَالِ الْأَمَانَةِ وَ الرِّفْقِ بِالرَّعِيَّةِ» اين وارسي تو در پنهان نسبت به امور آنان ترغيبشان مي‏كند بر به كاربردن امانت و لطف به رعيت «وَ تَحَفَّظْ مِنَ الْأَعْوَانِ» از اعوانت بترس، خودداري كن يعني مراقبشان باش «فَإِنْ أَحَدٌ مِنْهُمْ بَسَطَ يَدَهُ إِلَى خِيَانَةٍ» اگر يكي دستش به عنوان «الْمَذَلَّةِ وَ وَسَمْتَهُ بِالْخِيَانَةِ وَ قَلَّدْتَهُ عَارَ التُّهَمَةِ» او را به پايگاه خواري نصب كن و نام خائن بر او بنه و گردنبند تهمت بر گردنش بيفكن تا براي همه و همه جا به اين مطلب شناخته شود. اين مال خود عمال كه ريشه جور و خيانت است اما خاصان و محرمان راز در آنها است استبداد، استيثار در آنها است، تطاول تجاوز و در آنها است كم انصافي، ريشه اين شرور را بكن، دست اينها را نگذار باز شود، اگر دست خيانت به مالي دراز شد كه «اجْتَمَعَتْ بِهَا عَلَيْهِ عِنْدَكَ أَخْبَارُ عُيُونِكَ» كه اخبار بازرسان و گزارش آنان مطلب را تثبيت كرد «اكْتَفَيْتَ بِذَلِكَ شَاهِداً» اينجا ديگر بينه نمي‏خواهد وقتي ثابت شد اينها چون افراد صادق و اهل وفا بودند همين كافي است «فَبَسَطْتَ عَلَيْهِ الْعُقُوبَةَ فِي بَدَنِهِ» عقوبت را در بدنش فرو بريز يعني كيفر بده «وَ أَخَذْتَهُ بِمَا أَصَابَ مِنْ عَمَلِهِ» آن‏چه به دست آورده بگير.
 «ثُمَّ إِنَّ لِلْوَالِي خَاصَّةً وَ بِطَانَةً فِيهِمُ اسْتِئْثَارٌ وَ تَطَاوُلٌ وَ قِلَّةُ إِنْصَافٍ فِي مُعَامَلَةٍ فَاحْسِمْ مَادَّةَ أُولَئِكَ» اسباب و ريشه اين استئثار، استبداد، تطاول به مال مردم و كم انصافي در معامله را بكن «بِقَطْعِ أَسْبَابِ تِلْكَ الْأَحْوَالِ وَ لَا تُقْطِعَنَّ لِأَحَدٍ مِنْ حَاشِيَتِكَ وَ حَامَّتِكَ قَطِيعَةً» خاصان حاشيه نشين و خويشان نزديك را قطعه زميني مده «وَ لَا يَطْمَعَنَّ مِنْكَ فِي اعْتِقَادِ عُقْدَةٍ تَضُرُّ بِمَنْ يَلِيهَا مِنَ النَّاسِ» زميني را هم كه ممكن است با مردم شريك شود، مده «فِي شِرْبٍ أَوْ عَمَلٍ مُشْتَرَكٍ يَحْمِلُونَ مَئُونَتَهُ عَلَى غَيْرِهِمْ فَيَكُونَ مَهْنَأُ ذَلِكَ لَهُمْ دُونَكَ وَ عَيْبُهُ عَلَيْكَ فِي الدُّنْيَا وَ الْآخِرَةِ» و اگر شركت كرد از آب براي زمين بيشتر استفاده مي‏كند، در لاروبي قنات مؤونة را تحميل بر آنها مي‏كند چون فرزند والي است چون از نزديكان صاحب قدرت است نگذار چنين شود. سود گواراي اين براي اوست، تو بهره‏اي نمي‏بري آنها از پايگاه قدرت تو سوء استفاده كرده‏اند و عيب دنيا و آخرت براي تو باز مي‏شود از اين قدرتت مگذار استفاده كنند. بنابراين، اين براي جلوگيري از استبداد و تطاول و بي‏انصافي‏ها است كه در قدرت در خدمت مردم بايد باشد نه حاشيه نشينان از آن سوء استفاده كنند و روي همين اين اصل ارزنده اسلامي تأسيس شده و لذا گفتيم با رعايت حق، اما چون برادر عزيزمان اشاره‏اي‏
                        مشروح مذاكرات قانون اساسى‏جلسه‏50-32، ص: 1292
كرد به روايتي كه از ابان بن تغلبه از امام صادق نه از امام باقر، روايتش در اول قرن چهارم و دو ابان ابن تغلبه در قبل از سال 148 رحلت كرده است و بين راوي نزديك به امام و آن راوي كه آن روايت را براي ما نقل مي‏كند چندين راوي افتاده است و به اين روايت براي يك عمل مستحب هم نمي‏شود استناد كرد تا چه رسد براي مال، البته بحث داريم، فقه غني شيعه است ولي مي‏خواهم بگويم به رواياتي كه مرسل است به سقوط چند واسطه كه براي عمل مستحبي هم سند نمي‏شود، در امور مهم اسلامي نبايد استناد كرد معني فقه اين است، هيچ فقه، هيچ كس، هيچ عمامه به سر به اندازه يك درهم حاضر نيست حقي را پايمال بكند، كسي كه پشتيبان متطاول و سرمايه‏دار باشد فقيه كه هيچ، مسلمان هم نخواهد بود ولي نبايد به روايتي كه ضعيف است استناد بكنيم. (هاشمي‏نژاد- دلالت هم ندارد.) اين در پانزدهم «بحار» آمده از عياشي در اول قرن چهارم عن ابان بن تغلب عن الصادق عليه السلام، امام صادق در سال 148 رحلت كرده و ابان قبل از ايشان از دنيا رفته است از قرن چهارم به نيمه اول قرن دوم روايات افتاده است روايت قابل استناد نيست.
نايب رئيس- اصل 110 براي رأي‏گيري قرائت مي‏شود.
اصل 110 (اصل يكصد و چهل و دوم)- دارايي رهبر با اعضاي شوراي رهبري، رئيس‏جمهور، نخست وزير، وزيران و همسر و فرزندان آنان قبل و بعد از خدمت توسط ديوان‏عالي كشور رسيدگي مي‏شود كه برخلاف حق افزايش نيافته باشد.
نايب رئيس- لطفاً براي گرفتن آراء گلدان‏ها را نزد دوستان ببريد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه اخذ رأي را اعلام مي‏كنم، عده حاضر در جلسه هنگام رأي‏گيري پنجاه و هشت نفر، تعداد كل آراء پنجاه و هشت رأي، آراء موافق پنجاه و يك رأي، آراء مخالف سه رأي، آراء ممتنع چهار رأي، اصل 110 تصويب شد، تكبير (حضار سه مرتبه تكبير گفتند).
10- پايان جلسه‏
نايب رئيس- طبق قرار فردا صبح ساعت هشت جلسه بررسي داريم و ساعت ده و نيم جلسه علني تشكيل مي‏شود. اين جلسه را ختم مي‏كنيم.
 (جلسه ساعت هجده و هشت دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 1293
                        جلسه چهل و هشتم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت ده و نيم روز بيست و ششم مهر ماه 1358 هجري شمسي برابر با بيست و ششم ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت جلسه و بيانات آقاي دكتر بهشتي مبني بر اظهار تأسف از چهلمين روز درگذشت مفسر كبير قرآن و مجاهد نستوه مرحوم آيت الله سيد محمود طالقاني‏
2- طرح و تصويب اصل 111 (اصل يكصد و سي و ششم)
3- طرح و تصويب اصل 112 (اصل يكصد و سي و هشتم)
4- طرح و تصويب اصل 113 (يكصد و سي و هشتم)
5- طرح اصل 114
6- قرائت اسامي غايبين و ديرآمدگان جلسه قبل‏
7- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 1295
1- اعلام رسميت جلسه و بيانات آقاي دكتر بهشتيمبني بر اظهار تأسف از چهلمين روز در گذشت مفسر كبير قرآن و مجاهد نستوه مرحوم آيت الله سيد محمود طالقاني‏
نايب رئيس- بسم الله الرحمن الرحيم. امروز مصادف است با چهلمين روز فقدان عالم بزرگ ومجاهد سخت‏كوش و نستوه و عضو پرارزش مجلس خبرگان مرحوم آيت الله طالقاني طاب ثراه. مردم ما در اين چند روز به اين مناسبت در دانشگاه‏ها و در مساجد، در مؤسسات دولتي و خصوصي در تهران و شهرستان‏ها و در سطح كشور مراسم تجليل و يادبود و قدرداني برپا داشتند و دوستان ما به دليل احساس تعهد و مسؤوليت و زودتر به پايان رساندن كار بررسي قانون اساسي كمتر توفيق پيدا كردندكه در اين جلسات شركت كنند.
ما امروز عصر كارمان را به اين مناسبت تعطيل مي‏كنيم تا دوستان بتوانند در مجالسي كه امروز و امشب تشكيل مي‏شود شركت كنند و در آغاز اين جلسه هم ياد اين برادر بزرگ و عزيز را گرامي‏مي‏داريم و از همه ملت و همه دوستان مرحوم آيت الله طالقاني و به خصوص از نسل جوان تحصيل كرده و آگاه و مبارز مي‏خواهيم در اين لحظه حساس تاريخي به نقشه شومي كه استعمار اروپايي و آمريكايي و اسرائيلي براي جنگ اعصاب، جنگ رواني، مشكل‏تراشي، آتش‏افروزي و توطئه در گوشه و كنار كشور طرح كرده و اجرايش را آغاز كرده‏اند اين قشرها و همه قشرهاي ديگر همچنان با هم، هم‏فكر و هم‏پيمان و همراه باشند و منتظر آن ننشينيم كه حتماًيك وحدت شكل يافته و سازمان يافته به داد اين پيوند ضروري انقلابي ما برسد. ما در طول انقلاب بدون اين‏كه تشكيلاتي داشته باشيم وحدت داشتيم، همرزمي‏داشتيم. وحدت تشكيلاتي طول مي‏كشد، مراحلي را بايد پشت سر بگذاردكه ان شاء الله به وحدت تشكيلاتي هم خواهيم رسيد و با اخلاص در نيت و با اخلاص در عمل و فائق آمدن بر هرگونه خودخواهي و خودمحوري و خودپرستي بر همه مشكلاتي كه تاكنون مانع شده است ما يك نوع وحدت تشكيلاتي بزرگ داشته باشيم پيروز خواهيم شد ولي تا رسيدن به آن روز آيا راهي جز حفظ همان پيوند و همان وحدت كه بر گرد محور رهبري و شعارهاي مشترك است، راهي ديگر داريم؟ هرگز نه.
اين رهنمود رهبر انقلاب و امام امت حضرت آيت الله العظمي خميني و نيز عشق و آرمان مرحوم آيت الله طالقاني بود و همه علماي متعهد و مبارز هم يك چنين عشق و آرماني داشته‏اند و دارند و مردم ما وروحانيت ما و گروه‏هاي مختلف ما به خوبي مي‏توانند اين وحدت و يكپارچگي را حفظ كنند و انقلاب شكوهمندمان را از آسيب‏هاي گوناگون مصون نگه دارند و خداوند تا زماني كه در راه او هستيم يار ما است و از خداوند متعال براي همه‏مان و همه ملت ايران توفيق مي‏خواهيم و براي مرحوم آيت الله طالقاني اجر فراوان و رحمت و مغفرت واسعه آرزو مي‏كنيم و براي تكريم و احترام ايشان به مناسبت چهلمين روز درگذشت او خوب است به پا خيزيم و سوره‏
                        مشروح مذاكرات قانون اساسى‏جلسه‏50-32، ص: 1296
حمد و سوره توحيد را تلاوت كنيم.
 (در اين هنگام كليه حضار در مجلس در حال قيام به تلاوت سوره حمد و سوره توحيد پرداختند.)
دكتر شيباني- فردا هم به همين مناسبت در دانشگاه مراسم چهلمين روز ايشان برقرار است كه بنده خواستم تذكر بدهم چنان‏چه دوستان مايل باشند به نمايندگي از طرف مجلس خبرگان مي‏توانند شركت كنند.
نايب رئيس- بسيار خوب، بله فردا ساعت ده و نيم دوستان مي‏توانند در اين مراسم شركت كنند. خوب، دستور جلسه امروز اصل 111 است.
كرمي- اگر عده ما امروز، همين است ممكن است در رأي‏گيري براي اصول به اشكال و تكلف برخورد كنيم.
نايب رئيس- ما درباره اين اصل بحث كرديم و آقايان هم موافق بودند و اشكالي در اين باره نمي‏بينيم و اگر احياناً بعضي از آقايان اشكالي داشتند ان شاء الله در هفته آينده رفعش مي‏كنيم.
2- طرح و تصويب اصل 111 (اصل يكصد و سي و ششم)
نايب رئيس- آقاي آيت لطفاً اصل 111 را بخوانيد.
اصل 111- هر گاه نخست‏وزير بخواهد وزيري را عزل كند و وزير ديگري را به جاي او برگزيند بايد اين عزل و نصب با تصويب رئيس‏جمهور باشد و براي وزير جديد از مجلس رأي اعتماد بگيرد، ولي هر گاه پس از ابراز اعتماد مجلس به دولت، نيمي از اعضاي هيأت وزيران تغيير كند، دولت بايد مجدداً از مجلس تقاضاي رأي اعتماد كند.
نايب رئيس- خوشبختانه ديروز مفصلًا در جلسه گروه‏ها درباره اين اصل بحث كرديم و سعي مي‏كنيم با وقت كمي كه داريم زودتر به رأي بگذاريم.
تهراني- البته، به شرط اين‏كه آقايان ديگر حرفي نزنند چون همه اين را تصويب كرده‏اند و اطلاع كافي از آن دارند.
نايب رئيس- بله منظور ما هم همين است، آقاي رحماني بفرماييد.
رحماني- هر گاه در ابراز اعتماد مجلس به دولت نيمي از وزيران تغيير كنند، دولت بايد از مجلس مجدداً تقاضاي رأي اعتماد بكند و اين در صورتي است كه يكباره نيمي از وزرا كنار رفته باشند و اما اگر يك يك كنار بروند و با كنار رفتن يك يا دو نفر از آنها و گرفتن رأي اعتماد و مجلس را موافق كردن، احتياج به رأي مجدد نخواهد داشت.
نايب رئيس- آقاي مكارم بفرماييد. (مكارم شيرازي- آقا اين كلمه «ولي» غلط است و اين جمله استدراكي نمي‏شود بايد ...) اگر در حالت قبلي رأي اعتماد به كلي از دولت لازم نبود مي‏گوييم فرمايش درست است اما اين فرق دارد و «ولي» مي‏خورد. آقاي حسيني بفرماييد. (مكارم‏
شيرازي- اين عبارت دراز را برداريد وعبارت كوتاه‏تري به جايش بگذاريد عزل ونصب‏
وزراء ...) جمله مي‏خورد آقا، آقاي حسيني هاشمي بفرماييد
حسيني هاشمي- در حالي كه همه وزيران در برابر مجلس شوراي ملي هستند آن وقت عزل يك وزير نالايق به امضاي رئيس‏جمهور منوط شده است و اگر بخواهد براي تضعيف موقعيت نخست‏وزير استفاده بكند عزل يك وزير را امضا بكند و آن وقت در كار دولت يك‏
                        مشروح مذاكرات قانون اساسى‏جلسه‏50-32، ص: 1297
نارسايي پيش بيايد و منجر به استيضاحش بشود. اين اصل يك چنين جاي پايي را براي رئيس‏جمهور باقي مي‏گذارد و بنابراين عزل لازم ندارد خصوصا با تصويبي كه ديروز شد
نايب رئيس- نتيجه‏اش اين مي‏شود كه يك وزير لايقي را اگر نخست‏وزير بخواهد عزل بكند و چون رئيس‏جمهور مسؤول است و قوه اجراييه است بخواهد نگهش بدارد، آقاي فاتحي‏
بفرماييد.
فاتحي- بنده هم مي‏خواهم همان مطلبي را كه آقاي حسيني فرمودند عرض كنم كه اگر نخست‏وزير بخواهد اشخاص صالحي را انتخاب بكند و به اطلاع رئيس‏جمهور برساند اين باز ديكتاتوري ايجاد مي‏كند كه تمام امور را به دست رئيس‏جمهور بسپاريم. اين ديگر لزومي ندارد زيرا كسي كه نخست‏وزير را انتخاب كرده اختيار را هم به دست او داده است، بنابراين براي رفع اين ديكتاتوري خوب است كه هم عزل وهم نصب به اطلاع رئيس‏جمهور برسد.
نايب رئيس- ما اين را قبلا رأي گرفتيم و تصويب شد. آقاي منتظري.
منتظري- عرض بنده اين است كه قبلا گفتيم رئيس‏جمهور در نصب دخالت دارد ولي در
عزل دخالتي ندارد و وقتي كه ما گفتيم عزل هم بايد عزل هم بايد به تصويب او برسد معنايش اين است كه او را هم در اين كار دخالت داده‏ايم چون در نصب دخالت داشت ولي در عزل دخالت نداشت.
نايب رئيس- بسيار خوب آقاي تهراني بفرماييد.
تهراني- عرض بنده اين است كه حرف‏ها زده شده و تكرارش باعث اتلاف وقت است.
نايب رئيس- بله، نظر ما هم همين است، آقاي مقدم مراغه‏اي بفرماييد.
مقدم مراغه‏اي- بنده مطالبي دارم كه تصميم دارم به عنوان مخالف صحبت كنم.
نايب رئيس- به عنوان مخالف؟ بفرماييد صحبت كنيد.
مقدم مراغه‏اي- به نام خدا- البته اين‏كه بعضي از آقايان فرمودند بنده گاهي مي‏آيم و گاهي نمي‏آيم درست است ولي آن‏چه اهميت دارد متن قانون اساسي است.
رشيديان- اگر اهميت دارد پس چرا جناب‏عالي صبح‏ها نمي‏آييد و ظهر مي‏آييد، اهميتش آن‏
موقعي است كه صبح‏ها هم تشريف بياورد.
يزدي- بله- اشكال كار هم در همين است كه آقا صبح‏ها تشريف نمي‏آورند كه در جلسه‏
مشترك شركت كنند و نتيجتا مطلب براي ايشان كاملا روشن نيست. (همهمه نمايندگان)
نايب رئيس- اقا اجازه بدهيد، آقاي مراغه‏اي بفرماييد.
مقدم مراغه‏اي- خود آقايان مي‏فرمايند ميليون‏ها خرج مي‏شود تا اين نظرات بين مردم پخش بشود، فرض بفرماييد بنده هم يكي از افراد هستم مثل ساير مردم بنده مي‏خواهم اينجا آگاه بشوم. عرض بنده اين است آن كادر مشخص بدون اين‏كه يك برنامه‏اي روشن را تنظيم بكنيم كه ما از رئيس‏جمهور چه مي‏خواهيم؟ از دولت و از قوه قضاييه چه مي‏خواهيم؟ سياست كلي را در نظر داشته باشيم. ما به جز يك اصولي را كه مخصوصا گاهي اوقات هم باعجله تصويب مي‏كنيم بايد آن مسأله اساسي و اصولي را در نظر بگيريم. بنده به نكات و جمله‏بندي و اين چيزها كاري ندارم ما بايد ببينيم آيا به اصل تفكيك قوا كه خواه و ناخواه اين هيأتي را كه بنده مي‏بينم يعني اين قوانين و اصولي را كه پشت سر هم تنظيم مي‏شود ملهم از اصل تفكيك قوا است اين اصل تفكيك قوا اينجا رعايت نشده است. شما يك دولت را مي‏سازيد، اين دولت يك مسؤوليتي دارد و در كنارش هم يك قوه مقننه وجود دارد و بعد مي‏گوييد وزير را عزل كرد. اولا شما اين اختيار را به رئيس دولت مي‏دهيد ولي به عقيده بنده نمي‏شود وزير را
                        مشروح مذاكرات قانون اساسى‏جلسه‏50-32، ص: 1298
عزل كرد، حالا قبول كرديم كه عزل كرد، شما مي‏گوييد اين وزير بعدي كه مي‏آيد بايد با تصويب مجلس باشد چرا؟ هيچ لزومي‏ندارد، اگر به نخست‏وزير رأي اعتماد داده‏اند بعد هم مي‏گوييد اگر نصف بيشترش عوض شد رأي اعتماد بگيرند آن درست است ولي شما رئيس دولت را در مقابل قوه مقننه ضعيف مي‏كنيد الان ما نه با قوه قضاييه دوستي داريم و نه با قوه مجريه دشمني، پس فردا قوه مجريه يعني آن قوه‏اي كه مي‏خواهد اين مملكت را اداره بكند، شما به نخست‏وزير اين اختيارات را مي‏دهيد، يعني اين محدوديت را برايش قائل مي‏شويد كه اگر بخواهد وزيري را انتخاب بكند بايد با نظر مجلس باشد، اين كارش پيشرفت نمي‏كند شما وقتي دولت يعني قوه مجريه را در مقابل قوه مقننه ضعيف مي‏كنيد اين معنايش اين است بعدا اشكالاتي پيش بيايد كه اثرش معلوم خواهد شد و هزارگونه گروكشي خواهند كرد. بنده نه تنها در اين باره عرض مي‏كنم بلكه مقصودم اين است كه به يك يك اين اصولي كه تصويب مي‏كنيد توجه بفرماييد كه فكر اين را نكنيد كه دولتي كه در آينده ميايد همان دولت طاغوتي است كه بايد ان را كاملا محدودش كرد، اين يك دولتي است كه مي‏خواهيد يك برنامه بزرگ و صحيحي را اجرا بكند و اگر وقتي رئيس دولت خواست وزيري را عوض بكند احتياجي نيست كه بر آن وزير خاص از مجلس نظر بخواهد. به عقيده بنده عزل و عوض كردن وزير بايد با تصويب رئيس‏جمهور باشد مانعي ندارد ولي اگر براي عوض كردن وزيري بخواهند از مجلس رأي اعتماد بگيرند اين اختلاف انداختن بين قوه مقننه و قوه مجريه است و اين دخول دو طرف در يكديگر است كه در آينده مشكلاتي براي مملكت ايجاد خواهد كرد. نايب رئيس- يعني عبارت را اين‏طور بنويسيم كه «ولي در اموري كه به تصويب هيأت وزيران مي‏رسد و وزرا مسؤوليت مشترك دارند». (خامنه‏اي- همين، مشخص هم بنويسيم عيبي ندارد) معني ندارد بايد بنويسيم وزرا مسؤوليت مشترك دارند اگر دوستان موافقند بنويسيم. (عده‏اي از نمايندگان- موافقيم) آقاي اكرمي بفرماييد. (اكرمي- قسمت اول را كه توضيح دادند، اصلاح عبارتي لازم است.) يعني «در برابر مجلس» بياييد جلوتر؟ هر يك از وزيران در برابر مجلس ... به نظر مي‏رسد اين هم خوب نيست و بايد اين‏طور باشد «هر يك از وزيران نسبت به وظايف خاص خويش در برابر مجلس مسؤول است.» اين منسجم است. آقاي مكارم بفرماييد. (مكارم- بنده موافق هستم.) من ليست سؤالات را بستم. آقاي موسوي جزايري بفرماييد.
موسوي جزايري- منشاء اين مسؤوليت مشترك اين است كه هيأت وزيران مشترك تصويب كرده‏اند، در حالي كه مسؤوليت به دنبال وظيفه انجام است يك وزير خاصي موظف بوده است اين كار را انجام بدهد و غلط انجام داده است.
نايب رئيس- به استناد تصويب‏نامه هيأت دول ... (موسوي جزايري- يك مرتبه آن‏طور است و يك مرتبه هم مطابق با تصويب‏نامه انجام داده است.) حالا عبارت هم كه عوض شد. (موسوي جزايري- عبارت نمي‏گويد كه تصويب غلط باشد، ممكن است كه تصويب درست بوده ولي انجامش غلط بوده است) نه، اين رانمي‏رساند. (رحماني- عبارت غلط است.)
صافي- عبارت غلط است، ظاهر اين است كه علت مسؤوليت تصويب هيأت وزيران است در حالي كه علت مسؤوليت يا تصويب غلط بايد باشد، يا تخلف از تصويب.
                        مشروح مذاكرات قانون اساسى‏جلسه‏50-32، ص: 1299
نايب رئيس- اگر بخواهيم صريح‏تر باشد بايد بنويسيم «ولي در اموري كه به استناد تصويب هيأت وزيران انجام مي‏شود، وزرا مسؤوليت مشترك دارند».
دكتر قائمي- اصلا مفهوم عوض شد اصل نمي‏خواست اين را بگويد. (نايب رئيس- چرا؟) ما مي‏خواستيم بگوييم تصويب‏نامه‏اي كه در هيأت وزيران تصويب مي‏شد، در آن مورد وزراء مسؤوليت مشترك دارند، در اجرا كه جاي بحث نيست، هر وزيري يك مسؤوليتي دارد.
نايب رئيس- اين‏كه ما مي‏گوييم مسؤول يك تصويب‏نامه هستند يعني چه؟ يعني اگر كسي به استناد اين تصويب‏نامه كاري كرد و بعد معلوم شد خلاف است، مسؤوليت مشترك دارند يعني عمل مسؤوليت مي‏آورد. حالا آقاي ايت به عنوان مخالف و آقاي مكارم به عنوان موافق صحبت مي‏كنند و بعد رأي مي‏گيريم.
دكتر ايت- من در جلسه كميسيون مشترك هم با اين اصل مخالفت كردم، در قسمت اول كه «هر يك از وزيران مسؤول وظايف خاص خويش در برابر مجلس است» مخالفتي نيست ولي در قسمت دوم ما دايره مسؤوليت مشترك را خيلي محدود كرديم فقط «در اموري كه به تصويب هيأت وزيران مي‏رسد» و اين مفهوم مسؤوليت مشترك در حقوق امروزي نيست، دامنه مسؤوليت مشترك از اين وسيع‏تر نيست و قانون اساسي سابق در مورد مسؤوليت مشترك جامع‏تر است و من اصل مربوطه را بعدا مي‏خوانم، براي اين‏كه اموري در مملكت مي‏گذرد و احتياجي هم نيست كه به تصويب هيأت وزيران برسد ولي مسؤول، همه وزرا هستند. آن دفعه هم مثال زدم در فلان وزارت‏خانه شكنجه مي‏كنند، اين مخصوص وزير دادگستري است ولي وزير راه هم كه اطلاع دارد كه دارند شكنجه مي‏دهند، مسؤول است. بعضي‏ها جواب دادند كه همه ملت مسؤول هستند ولي اين فرق مي‏كند، يك دانشجو هم مسؤول است ولي او چكار مي‏تواند بكند؟ جز اعتراض، ولي وزير مي‏تواند استعفا بدهد يا در هيأت وزيران مطرح كند و هزار كار مي‏تواند بكند. مثال ديگري مي‏زنم، آقاي هويدا نخست‏وزير بود، نخست‏وزير غير قانوني، اين آقا مي‏آيد يك كسي را به وزارت راه منسوب مي‏كند، خود اين پذيرفتن وزارت مسؤوليت دارد، چون غير قانوني بوده است. به هر حال من معتقدم به اين صورت كه در قانون اساسي سابق بوده و كامل‏تر است نوشته بشود «وزرا علاوه بر اين‏كه به تنهايي مسؤول مشاغل مختصه وزارت خود هستند، به هيأت اتفاق نيز در كليات امور در مقابل مجلس مسؤول و ضامن اعمال يكديگرند». (يكي از نمايندگان خطاب به دكتر ايت- سند شرعي ندارد، هم غير شرعي است، هم غير قانوني.
كرمي- مخالف شرع و حقوق و همه چيز است.
نايب رئيس- آقاي مكارم شيرازي بفرماييد.
مكارم شيرازي- بسم الله الرحمن الرحيم. آن‏چه در اين اصل نوشته شده هم با موازين منطقي مي‏سازد وهم شرعي بلكه بعضي از دوستان قيودي هم به آن اضافه كردند براي اين‏كه جنبه شرعي و منطقي آن روشن‏تر بشود وخلاصه مطلب اين است كه اگر ما خودمان كاري انجام داديم مسؤوليم اگر دوتايي كاري را تصويب كرديم، دوتايي مسؤوليم، اما اگر بنده با ديگري نه كار مشتركي انجام دادم و نه آن را تصويب كردم، در مقابل كار او نه منطقا مسؤولم و نه شرعاً. اصل شرعي «وَلَا تَزِرُ وَازِرَةٌ وِزْرَ أُخْرَى» يك اصل مسلم اسلامي است كه هيچ كس مسؤول گناه و كار ديگري نيست ومسأله مورد بحث علاوه بر اين‏كه شرعي هست منطقي هم هست.
مكارم شيرازي- بسم الله الرحمن الرحيم. آن‏چه در اين اصل نوشته شده هم با موازين منطقي مي‏سازد و هم شرعي بلكه بعضي از دوستان قيودي هم به آن اضافه كردند براي اين‏كه جنبه شرعي و منطقي آن روشن بشود و خلاصه مطلب اين است كه اگر ما خودمان كاري انجام داديم مسؤوليم اگر دوتايي كاري را تصويب كرديم، دوتايي مسؤوليم، اما اگر بنده با ديگري نه كار مشتركي انجام دادم و نه آن را تصويب كردم، در مقابل كار او نه منطقاً مسؤولم و نه شرعاً. اصل شرعي «وَلَا تَزِرُ وَازِرَةٌ وِزْرَ أُخْرَى» يك اصل مسلم اسلامي است كه هيچ كس‏
                        مشروح مذاكرات قانون اساسى‏جلسه‏50-32، ص: 1300
مسؤول گناه و كار ديگري نيست و مسأله مورد بحث علاوه بر اين‏كه شرعي هست منطقي هم هست.
وقتي مي‏توانند پاي مرا به ماجرايي بكشند كه من در آن ماجرا به نحوي شركت داشته باشم يا در تصويبش يا در انجامش يا در هر دو، اما وقتي به هيچ نحو شركتي نداشته باشم معني ندارد. ثانياً در مورد اين مسأله آن‏طوري كه آقاي ايت پيشنهاد مي‏كنند كه وزرا حتي در آن كارهايي هم كه تصويب مشتركي نداشته و بلكه در حدود صلاحيت يك وزارت‏خانه معيني بوده و خودش به مسؤوليت خودش انجام داده، بايد مسؤوليت مشترك داشته باشند، اين احتياج به دو چيز دارد يا يك علم غيب يا يك سلسله مأموردر همه وزارت‏خانه‏ها. اين‏كه از كجا بفهمد كه در فلان وزارت‏خانه جزييات كار چگونه است؟ يا بايد علم غيب داشته باشد يا در همه وزارت‏خانه‏ها مأمور داشته باشد كه همه‏ي كارهاي آنها را به او گزارش بدهند تا بتواند اعتراض بكند. و اما اين‏كه فرمودند در اصل قوانين اساسي پيشين بوده، اتفاقاً يكي از نقاط ضعف قانون اساسي قبلي همين بوده كه اينها آمدند يك مسؤوليت بي‏دليل را بر دوش كسي گذاشته‏اند. و اما اين‏كه ايشان قياس كردند به اين‏كه اگر يك نخست‏وزير غير قانوني مثل هويدا از ديگري دعوت كرد نبايد بپذيرد، اين مربوط به اين بحث نيست و قياس مع الفارق است. (دكتر ايت- شكنجه را هم جواب بدهيد) آن را هم عرض مي‏كنم، در آن مورد اساس مسأله غلط است و نخست‏وزير غير قانوني است و نبايد دعوت وزارت او را بپذيرد بحث ما در جايي است كه نخست‏وزير قانوني است، وزارت هم قانوني است و دعوت راهم پذيرفته است، پاي تصويب‏نامه را هم امضاء نكرده است، چه بسا خبر هم ندارد يا خبر دارد، اين چه مسؤوليتي دارد؟ و اما اين‏كه فرمودند شكنجه‏هايي ممكن است در جاهاي ديگر بشود، البته اگر شكنجه‏اي مثلًا در يك تشكيلاتي يا وزارت‏خانه‏اي بشود، وزير پست و تلگراف كه باخبر شده بايد اعتراض بكند، بايد داد بزند، بايد در هيأت وزيران مطرح بكند، اما اين غير از اين است كه او مسؤول شكنجه‏هاست. اين مبتني بر موازين امر به معروف و نهي از منكر است منتهي اين وزير يك قدرت بيشتري دارد. نايب رئيس- بفرماييد به عنوان وسيله‏اي براي نهي از منكر بايد تهديد به استعفا هم بكند. مكارم شيرازي- همين را مي‏خواستم عرض كنم، از باب اين‏كه او در هيأت وزيران است قدرت بيشتري براي نهي از منكر دارد هم مي‏تواند افشاگري بكند وهم مي‏تواند در هيأت وزراء بهتر تهديد بكند و هم تهديد به استعفا بكند اگر نكرد، مسؤول اين است كه نهي از منكر نكرده است نه مسؤول اين‏كه شكنجه‏گر است واگر در محاكمه شكنجه‏گر او را هم بياورند كنار شكنجه‏گر بنشانند و محاكمه‏اش بكنند.
دكتر ايت- مسؤوليت جزايي نيست، سياسي است يعني مجلس مي‏تواند از او سؤال بكند.
نايب رئيس- بنده دو تذكر دارم يكي اين‏كه همان‏طور كه قبلًا سؤال كردم كه اگر دوستان مطلبي دارند بفرمايند و با توضيحاتي كه بعضي از آقايان دادند مطلب روشن شد و تذكر دادند كه كاملًا دقت بشود كه روي كيفيت صحيحي باشد. خوب اين روشن شد كه همان‏طور كه دوستان قبلًا تذكر دادند برادرمان آقاي مراغه‏اي چون در جلسه بحث گروه‏ها نبودند، حالا اين مطلب را مطرح مي‏كنند عيبي ندارد كه مطالبشان را حالا بفرمايند و ملت هم بشنوند تا بعد هم توضيح داده بشود ولي اين‏كه ايشان فرمودند من هم يكي از افراد ملت شما هستم‏
                        مشروح مذاكرات قانون اساسى‏جلسه‏50-32، ص: 1301
بايد از اين فرصت بزرگي كه ملت به شما داده صبح اول وقت در جلسه گروه‏ها تشريف بياوريد و به تفصيل در جريان بحث‏ها و صحبت‏ها قرار بگيريد، چون حيف است كه شما از اين فرصت‏ها استفاده نكنيد و بعد بخواهيد مثل ديگران اين بيانات برايتان تكرار بشود، آن‏هم طبعاً فشرده‏تر چون اينجا منظور ما از اين برنامه هم همين بود كه مطلب فشرده‏تر صحبت بشود.
مقدم مراغه‏اي- رئيس بايد بي‏طرف باشد، جناب‏عالي با اين فرمايشات‏تان جانب‏گيري كرديد و بنده هم مجبور شدم متذكر شوم.
نايب رئيس- متشكرم، البته رئيس بايد بي‏طرف باشد يعني طرف كسي را نگيرد تا عدالت را رعايت كرده باشد رئيس بايد طرفدار عدل وحق باشد، ولي مصلحت ايجاب مي‏كند كه دوستان عزيز روزها اول وقت تشريف بياورند تا در جريان بحث‏ها قرار بگيرند و اظهار نظر بنمايند و چه بسا ممكن است انجا كمك كنند بنابراين من به اعتبار وظيفه مسؤوليتم عرض كردم.
دكتر ضيائي- اگر آن‏طور باشد مي‏شود وكيل يعني وقتي آقاي مراغه‏اي و يا آقاي فلان بنده را وكيل كردند مي‏شود مثل خودشان.
نايب رئيس- بله، حالا يك مخالف صحبت كرده و يك موافق هم مي‏تواند صحبت بكند، آقاي تهراني بفرماييد. (تهراني- بنده اسم نوشته بودم كه به عنوان موافق صحبت بكنم.) بلي نوبت شما محفوظ است بفرماييد.
تهراني- بسم الله الرحمن الرحيم. با حذف مقدمات بنده مي‏خواهم خدمت آقايان عرض كنم كه در هيچ يك از اصول گذشته عنوان تفكيك قوا نداشتيم حتي به نظر بنده اسلامي نيست البته قوا ربط لازم دارد و بايد هماهنگ باشد، با هم ارتباط داشته باشند، اما اين‏كه تفكيك بشوند اين موضوع نيست. همه ما در حكم واحديم، ما همه «المسلمون يد واحد» همه ما «كلكم راع و كلكم مسؤول عن رعيته» اين تفكيك قوا از غرب آمده و به نظر ما صحيح نيست بنده مي‏خواهم به عنوان موافق به اشكال ايشان جواب بدهم. اشكال آقا تنها در اين بود كه همه اين اصل را قبول داشتند وتنها در اين مسأله بود كه وقتي يك وزير نصب مي‏شود ديگر لازم نيست مجلس شوراي ملي درباره اين وزير رأي اعتماد بدهد و استدلالشان هم به تفكيك قوا بود. اولًا ما تفكيك قوا را قبول نداريم و ثانياً چرا شما مي‏گوييد بايد از اول رأي اعتماد را از مجلس بگيرد؟ خير، رئيس‏جمهور و نخست‏وزير، وزرا را تعيين مي‏كنند و از اول هم لازم نيست رأي اعتماد از وكلاي ملت بگيرند و در ابتدا هم كه مي‏گوييم هيأت دولت وقتي تعيين شد وكلاي مجلس هم بايد رأي اعتماد بدهند باز منجر به اين مي‏شود كه اينها بتوانند با هم همكاري كنند يعني وكلاي مجلس اينها را بشناسند و اينها وكلاي مجلس را بشناسند و خودشان را مسؤول بدانند و اگر احتياج به رأي اعتماد از مجلس نباشد آن وقت وزرا هم خودشان را در مقابل مجلس مسؤول نمي‏دانند و مجلس نمي‏تواند آنها را استيضاح بكند. همان حرفي كه در اول هست در بقا هم هست، چون انتصاب وزير را هم باز بايد مجلس به آن رأي اعتماد بدهد و تصويب بكند چون مجلس در آينده بايد استيضاح كند و در آينده خودش را در مقابل مجلس مسؤول بداند، پس بر فرض كه تفكيك قوا هم بگوييم بر فرض از جهت اين‏كه اينها با هم كلاف بشوند، هماهنگ بشوند و با هم ارتباط داشته باشند و مجلس استيضاح بكند و اين خودش را در برابر مجلس مسؤول بداند براي يك وزير هم رأي اعتماد لازم است، والسلام.
نايب رئيس- بسيار خوب، آقاي طاهري بفرماييد.
                        مشروح مذاكرات قانون اساسى‏جلسه‏50-32، ص: 1302
طاهري اصفهاني- بنده يك اشكالي دارم و آن اين است كه عزل يك وزير از طرف نخست‏وزير آيا اين به تصويب رئيس‏جمهور نياز دارد يا نه؟
نايب رئيس- بسيار خوب، آقاي تهراني سؤال ايشان را پاسخ بفرماييد.
تهراني- اشكالي را كه ايشان فرمودند اين است كه اينها با هم همكارند و چون همكار يكديگر هستند ممكن است نظر رئيس‏جمهور اين باشد كه اين وزير خوب مي‏تواند كار بكند و قهراً با يكديگر مشاوره و هم‏فكري مي‏كنند و اگر ديدند كه لازم است باقي باشد كه نگه مي‏دارند ولي عزلش مي‏كنند. (همهمه نمايندگان)
نايب رئيس- آقا اجازه بدهيد موافق و مخالف صحبت كردند و نظر بنده اين است كه اين را به رأي بگذاريم. ما به همين كيفيتي كه است اين را به رأي مي‏گذاريم اصل 111 را مي‏خوانم و به همين مناسبت ليست را بستم كه ديگر دوستان براي صحبت كردن نوبت نگيرند.
منتظري- شما به تضاد قائل نيستيد آقاي بهشتي؟ ما جلوتر گفته‏ايم رئيس‏جمهور در عزل‏
وزرا دخالتي ندارد، در صورتي كه عزل وزرا هم بايد به تصويب او برسد.
نايب رئيس- من دوست ندارم خارج از رويه صحبتي بشود ولي چون آقاي منتظري يك سؤالي را خطاب به من فرمودند، من هم خيلي كوتاه پاسخ مي‏دهم. ما جلوتر گفتيم كه عزل دولت مستقيماً به دست رئيس‏جمهور نيست ولي وقتي دولتي كه رئيس‏جمهور قبلًا سر كار آورده هنوز سر كار است و حالا مي‏خواهد يكي از عوامل اجراء را عوض بكند، مي‏گوييم چون اين به اعتبار اعتماد قبلي رئيس‏جمهور و به اعتبار اعتماد قبلي مجلس سر كار است، حالا كه مي‏خواهد يك مهره اصلي را عوض بكند، بايد اين دو اعتماد را جلب بكند يعني هم اعتماد رئيس‏جمهور را و هم اعتماد مجلس را، حالا اگر اين بخواهد در عزلش آزاد باشد نتيجه اين مي‏شود كه رئيس‏جمهور بايد از دست رفتن يك مهره مفيد را تحمل بكند و وقتي كس ديگري جايش آمد، بگويد چاره‏اي ندارم، حالا ديگر قبول مي‏كنم، اين بود كه به نظر ما رسيد اين‏طور تنظيم شود بهتر است. (منتظري- اين تضاد ندارد؟) خير آن در موردعزل كل دولت است. (منتظري- كل با يكي هيچ فرقي نمي‏كند.) (طاهري اصفهاني- از مجلس براي عزل رأي نمي‏گيرد؟)
مجلس كه رأي اعتماد مي‏خواهد بدهد. (طاهري اصفهاني- براي عزل عرض مي‏كنم.) آن خيلي فرق دارد من توضيح مي‏دهم، رئيس‏جمهور به عنوان رئيس قوه مجريه بايد در اين كار دخالت كند، بنابراين پيوند رئيس‏جمهور با دولت مطرح است و گفتيم كه مسؤوليت همه كارهاي اجرايي كشور به عهده رئيس‏جمهور است و او در برابر ملت مسؤول است بنابراين، اين ويژگي كه براي رئيس‏جمهور قائل شديم به اعتبار اين بخش است. حالا اصل 111 را به رأي مي‏گذاريم.
اصل 111 (اصل يكصد و سي و ششم)- هر گاه نخست‏وزير بخواهد وزيري را عزل كند و وزير ديگري را به جاي آن بگزيند بايد اين عزل و نصب با تصويب رئيس‏جمهور باشد و براي وزير جديد از مجلس رأي اعتماد بگيرد، ولي هر گاه پس از ابراز اعتماد مجلس به دولت نيمي از اعضاء هيأت وزيران تغيير كند، دولت بايد مجدداً از مجلس تقاضاي رأي‏
اعتماد كند.
لطفاً رأي بگيريد.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري، عده حاضر هنگام اخذ رأي پنجاه و هفت نفر، تعداد
                        مشروح مذاكرات قانون اساسى‏جلسه‏50-32، ص: 1303
كل آراء پنجاه و هفت رأي، آراء موافق چهل و هشت رأي، آراء مخالف يك رأي، آراء ممتنع هشت رأي، بنابراين تصويب شد، تكبير (حضار سه مرتبه تكبير گفتند)
كرمي- كليه اصول باقي بايد به نحو اعجاز تصويب شود. آقايان مي‏روند بيرون و رأي كم مي‏شود.
نايب رئيس- تشريف آوردند، شما نمي‏خواهيد مجلس ما اعجاز كند؟
3- طرح و تصويب اصل 112 (اصل يكصد و سي و هفتم)
نايب رئيس- اصل 112 مطرح است كه قرائت مي‏شود.
اصل 112- هر يك از وزيران مسؤول وظايف خاص خويش در برابر مجلس است، ولي در اموري كه به تصويب هيأت وزيران مي‏رسد، مسؤول اعمال ديگران نيز است.
عده‏اي از نمايندگان- صحبت ندارد صحبت‏ها قبلًا شده است.
دكتر ايت- چرا صحبت دارد من خودم صحبت مي‏كنم.
نايب رئيس- آقاي سبحاني بفرماييد.
سبحاني- دولت در مقابل مجلس مسؤول است، رئيس‏جمهور هم در مقابل ملت مسؤول است، يك چيز سومي هم لازم است يعني اگر رئيس‏جمهور اشتباهي ديد، در مقابل رئيس‏جمهور مسؤول كيست؟
نايب رئيس- اين چه ربطي به اين مسأله دارد؟ (سبحاني- ناقص است، يعني دولت نه تنها در مقابل مجلس مسؤول است، در مقابل رئيس‏جمهور هم مسؤول است.) پس شما مي‏گوييد دولت در مقابل رئيس‏جمهور مسؤول است اين يك اصل ديگري لازم دارد. (سبحاني- يك كلمه ديگر اضافه كنيد.) اين مسأله با يك كلمه حل نمي‏شود مطلب مهمي است. آقاي رحماني بفرماييد.
رحماني- بنده عرض مي‏كنم كه هر يك از وزيران در برابر مجلس و نخست‏وزير مسؤول هستند، مطلب ديگر راجع به ذيل اصل است، تصويب وزرا به طور مشترك، در صورتي كه عمل اختصاص به يكي از وزرا دارد، نبايد موجب مسؤوليت ديگران در قبال مجلس باشد.
نايب رئيس- منظور اين اصل هم همين است. آقاي دكتر ايت بفرماييد. (دكتر ايت- من مخالفم) اقاي رحماني بفرماييد.
رحماني- اينجا نوشته است مسؤول اعمال ديگران هم هست و نبايد مسؤول باشد.
نايب رئيس- توجه بفرماييد كه در صدر ماده گفته است اگر وظيفه اختصاصي است مسؤول وظيفه خودش است، اگر مربوط به تصويب هيأت دولت باشد چون در هيأت دولت است پس مسؤوليت مشترك است. آقاي كياوش بفرماييد.
كياوش- هر يك از وزيران در برابر مجلس مسؤول است و در آخر اصل هم آمده كه در اموري كه به تصويب هيأت وزيران مي‏رسد مسؤول اعمال ديگران نيز هستند، اين «ديگران» بايد بشود «يكديگر».
نايب رئيس- زياد مهم نيست و قرار شد كه چنين اصلاحاتي به آخر كار موكول شود. آقاي خامنه‏اي بفرماييد.
خامنه‏اي- به جاي همين كلمه «ديگران» براي اين‏كه مسؤوليت مشترك را هم منظور
                        مشروح مذاكرات قانون اساسى‏جلسه‏50-32، ص: 1304
كرده باشيم، بهتر است بنويسيم «... به تصويب هيأت وزيران مي‏رسد، مسؤوليت مشترك دارند».
نايب رئيس- اصل 112 را براي رأي‏گيري مي‏خوانم:
اصل 112 (اصل يكصد و سي و هفتم)- هر يك از وزيران نسبت به وظايف خاص خويش در برابر مجلس مسؤول است، ولي در اموري كه به استناد تصويب هيأت وزيران انجام شود وزرا مسؤوليت مشترك دارند.
 (اخذ رأي به عمل آمد و نتيجه هم به شرح ذيل اعلام شد)
نايب رئيس- عده حاضر در جلسه هنگام اخذ رأي پنجاه و شش نفر، تعداد كل آراء پنجاه و شش رأي، آراي موافق چهل و نه رأي، آراء مخالف دو رأي، آراء ممتنع پنج رأي، بنابراين تصويب شد، تكبير (حضار سه مرتبه تكبير گفتند).
4- طرح و تصويب اصل 113 (اصل يكصد و سي و هشتم)
نايب رئيس- اصل 113 قرائت مي‏شود.
اصل 113- علاوه بر مواردي كه هيأت وزيران يا وزيري مأمور تدوين آيين‏نامه‏هاي اجرايي قوانين مي‏شود. هيأت وزيران حق دارد براي انجام وظايف اداري و تأمين اجراي قوانين و تنظيم سازمان‏هاي اداري به وضع تصويب‏نامه و آيين‏نامه بپردازد، ولي مفاد اين مقررات هيچگاه نبايد با متن و روح قوانين مخالف باشد. هر يك از وزيران نيز در حدود وظايف خويش و مصوبات هيأت وزيران حق وضع آيين‏نامه و صدور بخش‏نامه را دارد.
تهراني- بحثي ندارد چون يك كار تخصصي است.
نايب رئيس- آقاي يزدي بفرماييد.
يزدي- همان‏طور كه نسبت به مسؤوليت اگر كاري مربوط به يك وزير بود مسؤوليت هم مربوط به همان كار مي‏شود و اگر مسؤوليت مربوط به همه‏شان مي‏شد آيين‏نامه‏هايي كه مربوط به اجراي قوانين مي‏شود گاهي قانوني است مربوط به يك وزارت‏خانه مثلًا وزير كشور براي اجراي انتخابات يك آيين‏نامه‏اي تنظيم مي‏كند و آيين‏نامه‏هايي كه مربوط به اجراي قوانين راجع به همه‏ي وزارت‏خانه‏ها است يعني مربوط به هر كدام كه باشد با هم تفاوت مي‏كند، بنابراين يا بايد كلمه هيأت از سطر اول برداشته شود يا در سطر دوم عبارت تغيير كند يعني اين دوتا با هم كاملًا مخلوط شده.
نايب رئيس- اگر دوستان ديگري كه اسم نوشته‏اند توضيح ندارند بنده خدمتتان توضيح مي‏دهم. آقاي منتظري بفرماييد.
منتظري- من با اين كلمه «روح قوانين» مخالفم از باب اين‏كه يادم هست كه لوايح شش‏گانه را كه آورده بودند هم محمد رضا پهلوي و هم ساير اياديش مي‏گفتند با روح قوانين اساسي تطبيق مي‏كند و با روح اسلام تطبيق مي‏كند. چون اين كلمه «با روح» خيلي كش‏دار است بعداً سوء استفاده زياد از آن مي‏شود.
نايب رئيس- عكسش هست در اينجا مي‏گويد «نه با متن ونه با روحش مخالف نباشد». (مكارم شيرازي- فقط بنويسيد «با روح قانون») آقاي سبحاني بفرماييد.
سبحاني- بنده عرض مي‏كنم عبارت «ولي مفاد اين مقررات هيچ‏گاه نبايد» بيايد در آخر
                        مشروح مذاكرات قانون اساسى‏جلسه‏50-32، ص: 1305
يعني بعد از «هر يك از وزيران نيز در حدود وظايف خويش و مصوبات» بنويسم «و در هر حال اين مقررات هيچ‏گاه نبايد» كه همه را بگيرد.
نايب رئيس- پيشنهادي داريد بنويسيد. آقاي فاتحي بفرماييد.
فاتحي- آيين‏نامه اجرايي دو مرتبه در اين اصل تكرار شده است و هر دو يك مطلب را مي‏رساند فقط تكرار شده است.
نايب رئيس- يك مطلب است ولي با دو حكم، حكم اول اين است كه يك وقت قوانين مي‏آيند و به دولت مأموريت مي‏دهند كه يك كاري بكند، دوم اين‏كه علاوه بر اين، خود دولت هم براي اجراي قوانين مي‏تواند آيين‏نامه وضع كند. آقاي رشيديان بفرماييد.
قرشي- فرق اين دوتا كاملًا معلوم نيست، ممكن است درباره اين مطلب يك قدري توضيح بدهيد.
نايب رئيس- گاهي اوقات در متن يك قانوني يك ماده‏اي است كه در آن ماده ذكر شده است كه آيين‏نامه اجرايي اين قانون را بايد هيأت وزيران تصويب كند يعني در خود قانون اين مأموريت را به دولت مي‏دهند اين يك جور است. يك وقت هم يك قانوني تصويب شده و هيأت دولت مي‏بيند كه براي اجراي اين قانون لازم است كه يك بخش‏نامه و يا آيين‏نامه‏اي تهيه بكنند. (قرشي- اين كاملًا رسا است نسبت به اين مطلب؟) بلي براي كساني كه به اصطلاح قوانين وارد باشند كاملًا رسا است. آقاي سبحاني بفرماييد
سبحاني- در اينجا كه نوشته شده «علاوه بر مواردي كه هيأت وزيران يا وزيري مأمور تدوين ...» چه كسي آنها را مأمور مي‏كند؟
نايب رئيس- اين روشن است كه مجلس هيأت وزيران را مأمور مي‏كند اما آن‏چه كه آقاي يزدي گفتند من توضيح مي‏دهم و رأي‏گيري مي‏كنيم. ببينيد آقاي يزدي آيين‏نامه‏هاي اجرايي يك وزارت‏خانه را حتي گاهي خود قانون مي‏نويسد و الان هم عمل مي‏شود به اين ترتيب كه در متن قانون مي‏نويسد آيين‏نامه انتخابات را بايد هيأت دولت تصويب كند چون مسأله مهم است براي اين‏كه همه چيز و همه بارها به دوش مجلس نباشد، مجلس يك مقداري از كارها را گاهي به عهده‏ي كميسيون مي‏گذارد و گاهي به عهده هيأت دولت مي‏گذارد بنابراين، اين‏طور نيست‏
كه اگر آيين‏نامه‏اي مربوط به يك وزارت‏خانه‏اي بود بگوييم به هيأت دولت چه مربوط است.
يزدي- نمي‏گوييم به هيأت دولت چه مربوط است، مي‏گوييم آن‏چه كه مجلس تصويب كرد چون قانوني است كه اين وزارت‏خانه مأمور پيدا كردن آن است و در نحوه پيدا كردن آن آيين‏نامه را تهيه مي‏كند. (نايب رئيس- عجب) پس آيين‏نامه‏اي كه تهيه مي‏شود براي قانوني كه مربوط به يك وزارت‏خانه است و آيين‏نامه‏اي كه تهيه مي‏شود و مربوط به سطح مملكت است و مربوط به هيأت وزراءاست با هم فرق مي‏كند.
نايب رئيس- جناب‏عالي به عرض من توجه نكرديد گفتم آيين‏نامه انتخابات مربوط به وظايف وزارت كشور است و مربوط به وزارت‏خانه‏هاي ديگر نيست ولي در عين حال در متن قانون مي‏نويسد آيين‏نامه انتخابات را بايد وزارت كشور تهيه كند و به تصويب هيأت وزيران برساند، به خاطر اهميتي كه دارد. بنابراين چنين نيست كه وقتي آيين‏نامه‏اي مربوط به يكي از وزارت‏خانه‏ها است بگوييد چه ارتباطي به هيأت دولت دارد. مثل اين است كه بگوييم چه ارتباطي‏
                        مشروح مذاكرات قانون اساسى‏جلسه‏50-32، ص: 1306
به مجلس دارد. آقاي دكتر غفوري بفرماييد.
گلزاده غفوري- همان‏طور كه ديروز گفتم آيين‏نامه در اصطلاح حقوقي دو جور است آيين‏نامه ماهوي و آيين‏نامه اجرايي، و به هيچ صورتي هيأت دولت حق تدوين آيين‏نامه ماهوي ندارد (نايب رئيس- اين‏كه در اينجا قيد شده است) در قسمت اخير گفتار شما اين‏طور استنباط مي‏شد كه حق تصويب آيين‏نامه ماهوي هم دارد. بنابراين بايد قيد تصريح شود آيين‏نامه اجرايي.
نايب رئيس- حالا هم آيين‏نامه اجرايي هست و آيين‏نامه ماهوي نيست. آقاي رباني شيرازي بفرماييد.
رباني شيرازي- نوشته شد و علاوه بر مواردي كه در قانون به هيأت وزيران حق تنظيم آيين‏نامه داده شده است. (نايب رئيس- معلوم است) روشن نيست‏
خامنه‏اي- براي اين‏كه آيين‏نامه و تصويب‏نامه معناي عام دارد يك چيزي هم اضافه بكنند كه هر وزيري كه تصويب مي‏كند مخصوص آن وزارت‏خانه باشد نه اين‏كه در سطح كشور بخواهند اعمال بكنند.
نايب رئيس- اجازه بفرماييد، غير از اين‏كه عبارت «ولي مفاد اين مقررات هيچ‏گاه نبايد با قوانين مخالف باشد» خوب است در آخر بيايد كه تذكر به جايي است‏
رباني شيرازي- چون عبارت گنگ است من مي‏گويم اين‏طور نوشته شود «علاوه بر مواردي كه در قانون به هيأت وزيران حق تهيه آيين‏نامه و تصويب‏نامه داده شده است ميتواند ...»
نايب رئيس- بسيار خوب يك كلمه «قانون» اضافه مي‏كنيم كه آقايان دچار وسواس نباشند. حالا براي رأي‏گيري مي‏خوانم:
اصل 113 (اصل يكصد و سي هشتم)- علاوه بر مواردي كه در قانون، هيأت وزيران يا وزيري مأمور تدين آيين‏نامه‏هاي اجرايي قوانين مي‏شود، هيأت وزيران حق دارد براي انجام وظايف اداري و تأمين اجراي قوانين و تنظيم سازمان‏هاي اداري به وضع تصويب‏نامه و آيين‏نامه بپردازد. هر يك از وزيران نيز در حدود وظايف خويش و مصوبات هيأت وزيران حق وضع آيين‏نامه و صدور بخش‏نامه را دارد ولي مفاد اين مقررات هيچ‏گاه نبايد با قوانين مخالف باشد.
 (اخذ رأي به عمل آمد و نتيجه آن به شرح ذيل مي‏باشد)
نايب ريس- عده حاضر در جلسه هنگام اخذ رأي پنجاه و شش نفر، تعداد كل آراء پنجاه و شش رأي، آراء موافق پنجاه و چهار رأي، آراء مخالف هيچ، آراء ممتنع دو رأي، تصويب شد، تكبير (حضار سه مرتبه تكبير گفتند)
5- طرح اصل 114
نايب رئيس- اصل 114 قرائت مي‏شود.
اصل 114- صلح دعاوي راجع به اموال عمومي و دولتي و ارجاع آن به داوري در هر مورد موكول به تصويب هيأت وزيران است. در مواردي كه طرف دعوي خارجي باشند و در موارد مهم داخلي بايد به اطلاع مجلس برسد.
تهراني- تمام احتياطات در نوشتن اين اصل شده است رأي بگيريد
نايب رئيس- يعني نيم ساعت قبل ما همه بحث‏ها را در اين مورد كرديم آقايان هم ما شاء الله مي‏خواهند در اينجا تمام اين مطالب را تكرار كنند. من موافقم كه يك مخالف و يك‏
                        مشروح مذاكرات قانون اساسى‏جلسه‏50-32، ص: 1307
موافق صحبت كنند. (مكارم شيرازي- اين كلمه «مهم» را تفسيرش نكرديد) به همين ترتيب در اينجا به رأي گذاشتيم. (رحماني- عبارت اين اصل بايد اصلاح شود.) آقاي مهندس دانش‏راد.
مهندس دانش‏راد- من معتقدم كه در اينجا موضوع داوري را روشن بكنيدكه در قراردادهاي با خارج، داوري به وسيله مؤسسات داخلي كشور انجام بشود و مؤسسات بين المللي را منع بكنند براي اين‏كه مشكلاتي به وجود خواهد آمد چون در گذشته به استناد همين موضوع مشكلاتي داشتيم.
نايب رئيس- يعني پيشنهاد مي‏فرماييد نوشته شود «و ارجاع آن به داوري در داخل كشور»؟ (مهندس دانش‏راد- بلي) معلوم است. يعني وقتي اينجا اين‏طور نوشتيد، مي‏شود در داخل كشور، دوستان موافقند كه اين قيد را اضافه كنيم؟ آقاي دانش‏راد مي‏گويند طرف قرارداد مي‏خواهد داخلي باشد مي‏خواهد خارجي باشد داوريش بايد داخلي باشد و تذكر خوبي هست.
يزدي- «و» بايد «يا» باشد چون صلح و داوري دوتا مطلب است.
موسوي جزايري- معمولًا نماينده داوري مركب از طرفين دعوي مي‏باشد.
نايب رئيس- به يك نفر ارجاع مي‏كنند و نماينده غير از داور است. آقاي مكارم شيرازي بفرماييد.
مكارم شيرازي- عده‏اي با اين ترتيب موافق نيستند. «نايب رئيس- با كدام؟» گاهي ممكن است خارجي باشد گاهي ممكن است داخلي باشد يا بين المللي باشد و نمي‏شود مقيد كرد
دكتر ضيائي- داور بايد از طرفين باشد.
حسيني هاشمي- اين قيد لازم بود چون براي صلح است نه براي شكايت و قضاوت.
نايب رئيس- به اين منظور است كه اگر فرد واجد شرايطي را در خارج پيدا كردند اشكالي نداشته باشد، آقاي خامنه‏اي بفرماييد (خامنه اي- بنده مخالفم) آقاي رشيديان.
رشيديان- قبل از اين‏كه بياييم اينجا من يك پيشنهاد دادم خدمتتان كه بعداً قرائت مي‏كنم.
نايب رئيس- آقاي رحماني بفرماييد
رحماني- عرض مي‏شود اين‏كه نوشته شده «در مواردي كه طرف دعوي خارجي باشد و در موارد مهم داخلي بايد به اطلاع مجلس برسد» چه چيز به اطلاع مجلس برسد و چه مرجعي به آن رسيدگي بكند؟ بهتر اين است كه به اطلاع مجلس برسد و مجلس روي آن تصميم بگيرد.
نايب رئيس- آقاي رحماني اگربگوييم «و در مواردي كه ...»
رحماني- قبلًا گفته شده «در هر مورد موكول به تصويب هيأت وزيران است.» اين ابهام مي‏كند كه تصويب هيأت وزيران به اطلاع مجلس برسد اگر چنان‏چه مرجع رسيدگي با يك نفر ديگر باشد اطلاع مجلس اثري ندارد.
نايب رئيس- گفتيم اطلاع براي اين‏كه بتوانند استيضاح كنند. آقاي مكارم شيرازي بفرماييد. (مكارم شيرازي- بنده عرضي ندارم) آقاي منتظري بفرماييد.
منتظري- چون دعاوي است اول بايد برود و بعد دادگاه ارجاع به داوري بكند.
نايب رئيس- آقاي موسوي تبريزي بفرماييد. (موسوي تبريزي- مخالفم) آقاي دكتر غفوري بفرماييد.
                        مشروح مذاكرات قانون اساسى‏جلسه‏50-32، ص: 1308
گلزاده غفوري- به نظر مي‏رسد كه مسأله اموال عمومي يك مسأله خيلي دامنه‏داري است و اختيارش را به هيأت وزيران دادن خيلي خطرناك است وانگهي اينجا نوشته است «در هر مورد» و موارد مهمش را مستثني كرده و ملاك تشخيص مهم از غير مهم باز به اختلاف برمي‏خورد به نظر مي‏رسد كه اصولًا اين‏گونه تصميمات بستگي به تصويب مجلس داشته باشد و آن مقدار استثنايي هم به همان اندازه باشد كه مجلس به تصويب هيأت وزيران واگذار كرده است. به نظر مي‏رسد كه مجلس در امانتداري سهم بيشتري دارد و حتي الامكان جلوي احتمالات عليه امانت‏هاي ملي را بايد گرفت و هر چه در اين زمينه دقت شود بهتر است. به هر حال ذيل اين اصل «با اطلاع مجلس» خيلي نامناسب است.
رباني املشي- آقا اين اصل رأي نمي‏آورد آن را از دستور خارج كنيد.
نايب رئيس- آقاي كرمي بفرماييد. (كرمي- عرض مي‏شود اين عبارت بايد اين‏طور نوشته شود «و ارجاع») اين مطلب را نوشتيم، آقاي آيت به عنوان مخالف صحبت مي‏كنند و بعد يكي از دوستان به عنوان موافق. (تهراني- بنده به عنوان موافق اسم نوشته‏ام.) بسيار خوب آقاي رشيديان نوشته‏اند: «مرجع رسيدگي به صلح دعاوي راجع به اموال عمومي و دولتي را مجلس شوراي ملي به نسبت اهميت موضوع تعيين خواهد كرد.» بسيار خوب آقاي آيت بفرماييد.
دكتر آيت- بسم الله الرحمن الرحيم. اين اصل بسيار مهمي است ما آمديم گفتيم كه صلح دعاوي راجع به اموال عمومي و دولتي و يا ارجاع آن به داوري در هر مورد موكول به تصويب هيأت وزيران است. مسأله دعواي خارجي را فقط گفتم به اطلاع مجلس برسد در حالي كه فرض بفرماييد كه شما صد عدد هواپيماي فانتوم از آمريكا خريديد و يك اختلافي ايجاد شده كه متجاوز از ميلياردها تومان است هيأت وزيران مي‏آيد و تصميم مي‏گيرد و اين را مطالعه مي‏كند مي‏گويد ما نه طلبكاريم نه بدهكار و فقط اين را به مجلس شوراي ملي اطلاع بدهد و كارش تمام مي‏شود در حالي كه در بار اول من اعتراض كردم اين مطلب را گفتم و خود مجلس هم نظر داد. گفتم مسأله قراردادهاي خارجي را همه متفق بودند كه اول به تصويب مجلس برسد موضوع اختلاف ما روي مسائل مهم داخلي بود. اين‏كه من گفتم دو بار رأي متناقص شد، همين بود براي اين‏كه بار اول همه قبول كردند كه موارد مهم داخلي هم بايد به تصويب مجلس برسد حالا در اين اصلي كه اينجا چاپ شده در موارد مهم داخلي كه به تصويب مجلس مناط نيست به جاي خود، موارد خارجي را هم گفته‏اند به اطلاع مجلس برسد اين مسأله با سرنوشت يك مملكت و ميلياردها بودجه مملكت سر و كار دارد اين است كه اولًا حتما بايد در دعواهاي خارجي به هر صورت و به هر شكل با تصويب مجلس باشد منتها تشخيص موارد مهم را مي‏گذاريم به اختيار خود مجلس قانون تعيين مي‏كند كه چه مواردي مهم است و چه مواردي غير مهم است اين است نكته‏اي كه اول گفتم منظورم كوبيدن مجلس نبود گفتم كه من اين را يك بار مطرح كردم و صحبت كردم و مجلس قبول كرد ولي امروز نمي‏دانم چه شكلي شد كه بدون توجه به آن مطلب اين اصل را نوشته‏اند.
نايب رئيس- يك مطلب را يك وقت ممكن است بيايند درست كنند خراب‏تر مي‏شود شما مي‏گوييد من نمي‏دانم چطور شده، علت ندانستن شما اين است كه در جلسه كميسيون حاضر
                        مشروح مذاكرات قانون اساسى‏جلسه‏50-32، ص: 1309
نبوديد. بحث شد، به دنبال بحث اين متن خوانده شد و بيشترين رأي را در پايان آورد و به عنوان دستور جلسه فرستاده شد. انتظار من اين است كه دوستان توجه بيشتري داشته باشند و مطلبي را كه اولًا برخلاف واقع و حق است و ثانياً موهوم هرگونه نابساماني در كارمان هست بيان نكنند و من هم قاطعانه در اين مورد تذكر مي‏دهم كه سهل‏انگاري دوستان ما در بيان مطالب خلاف واقع براي ملت ما روشن باشد. آقاي علي تهراني بفرماييد.
تهراني- بسم الله الرحمن الرحيم. اين اصل كه مربوط به صلح دعاوي است نسبت به اموال و معاملات دولتي اين را ما اگر به طور كلي جلوي دولت و فعاليت آن را بگيريم و در هر موردي ارجاع به مجلس يا يك مقام ديگري بكنيم دولت و وزارت‏خانه‏ها نمي‏توانند كارشان را انجام بدهند. مثلًا راه‏سازي يا خريد فلان جنس و يا فلان ماشين خلاصه متاعي كه مربوط به مملكت و مربوط به كارشان است و نوعاًهم، اين‏طور نيست كه هميشه بين دو طرف قرارداد دعوايي و اختلافي پيش بيايد، قرارداد بسته مي‏شود و طبق آن قرارداد عمل مي‏شود پس اولًا اين نادر است و ثانيا اگر بخواهيم در هر موردي چه داخلي، چه خارجي اين را به يك مقام ديگري ارجاع بدهيم دولت نمي‏تواند امور كشور را اداره كند. همين‏طور كه اينجا استثناء شده درباره‏ي دعواي خارجي يا موارد مهم داخلي اين را اگر آقايان اجازه بدهند و تصويب كنند به تصويب برسد اين خوب است ديگر موارد خيلي نادرتري دعواهاي خارجي و موارد مهم داخلي ...
 (سبحاني- موارد مهم كدام است؟) تشخيص مهم بودن با مجلس است و مهم از حيث رقم معلوم است اگر از چند صد هزار تومان به بالا باشد مهم است ولي اگر در سطح صد هزار و دويست هزار بود پايين مي‏آيد و اشكالي ندارد و اگر به همين متن كه مطرح است رأي بدهند، اشكالي ندارد.
نايب رئيس- توضيح اين نكته كه آقاي تهراني نفرمودند اين بود كه خود ايشان به نام موافق آمدند ولي در پايان همراه مخالف شدند آن‏چه كه بايد توضيح بدهم اين است كه اطلاع به مجلس براي اين است كه كاري مخفي صورت نگيرد. (آيت- شما موافقيد يا مخالف؟) من دارم توضيح مي‏دهم و اجازه هم گرفته‏ام معنايش اين بود كه مجلس بداند و در موقع بتواند استيضاح كند و چون بدون اطلاع ملت انجام بگيرد ما صحبت‏هاي آقاي تهراني را به عنوان موافق تلقي مي‏كنيم و رأي مي‏گيريم.
موسوي تبريزي- من يك سؤال داشتم و اين بدون جواب مانده، اگر فردا در قراردادهايي كه مربوط به اعمال عمومي است هيأت وزرا خواستند بين خودشان تباني بكنند و با آن طرف قرارداد يك دعواي ظاهري درست بكنند و بعد صلح بكنند آن وقت جلوي اين‏گونه كارها را چطوري مي‏توانيم بگيريم؟ من جواب اين سؤال را نشنيدم.
نايب رئيس- اجازه بفرماييد اگر دوستان موافق باشند دو پيشنهاد است كه مطرح مي‏كنم. آقاي حسيني هاشمي بفرماييد.
حسيني هاشمي- تشخيص موارد مهم را به عهده مجلس شوراي ملي نگذاشته‏اند و احتمال دارد تفسير بشود كه تشخيص آن به عهده هيأت وزيران باشد بنابراين من تقاضا مي‏كنم كه يك بررسي بيشتري روي اين اصل بشود زيرا اگر اين اصل روشن نشود و درست تنظيم نشود در خور اين قانون اساسي نيست زيرا اين مسأله مربوط به اموال مملكت است و اهميت به سزايي دارد.
                        مشروح مذاكرات قانون اساسى‏جلسه‏50-32، ص: 1310
نايب رئيس- دو نظر وجود دارد يكي اين‏كه ما نسبت به اين اصل امروز رأي‏گيري مي‏كنيم و مجدداً صبح شنبه مورد بحث قرار گيرد و به هر صورتي كه در جلسه صبح شنبه تهيه شد آن را به مجلس برگردانيم دوستاني كه با اين پيشنهاد موافقند دست بلند كنند، رأي كافي نيست. (عده‏اي از نمايندگان- كلمه «تصويب» را اضافه كنيد و رأي بگيريد، رأي خواهد آورد.) اجازه بفرماييد دوستاني كه موافقند كلمه اطلاع به تصويب تبديل شود دست بلند كنند. اين هم رأي كافي نيست اين موكول مي‏شود به روز شنبه، خانم گرجي بفرماييد.
خانم گرجي- اولًا چرا به حرف من توجه نمي‏فرماييد و هر وقت اجازه صحبت مي‏خواهم توجه نمي‏شود؟ ثانيا مگر اين اموال مربوط به مردم نيست؟ مگر نمايندگان مجلس نمايندگان مردم نيستند؟ پس بنابراين چرا اگر اختلافي در قراردادها پيش آمد به اطلاع مجلس نرسد و همه جا صحبت از وزراءاست؟ پس وكلاي مجلس شوراي ملي كه نمايندگان مردم هستند چكاره‏اند؟
نايب رئيس- اسم جناب‏عالي- (خطاب به خانم گرجي) و اسم ده نفر ديگر اينجا نوشته شده است منتها گفتيم كه يك موافق و يك مخالف صحبت كنند، بنابراين، اين اصل را براي بررسي بيشتر بر مي‏گردانيم به گروه‏ها. آقاي منتظري يك تذكري دارند مي‏دهند و بعد جلسه را ختم مي‏كنيم، بفرماييد.
منتظري- بسم الله الرحمن الرحيم. نامه‏اي به عنوان رئيس مجلس نوشته شده بود كه شما در مجلس به آقايان نمايندگان اقليت‏ها فرصت نمي‏دهيد كه در مسائل و بحث‏ها اظهار نظر بكنند و اين را بي‏خود گفته‏اند و اين نامه تكذيب مي‏شود براي اين‏كه آقايان نمايندگان مسيحي و يهودي و زرتشتي مثل ساير آقايان نمايندگان در همه مسائلي كه اينجا مطرح مي‏شود حق اظهار نظر دارند و حق دادن رأي دارند و اظهار هم تا به حال كرده‏اند و تمام اقليت‏هاي مسيحي و زرتشتي و كليمي در ايران بدانند كه مورد توجه خاص هستند. (دكتر اوشانا- اين نامه كه نوشته‏اند صحيح نيست) و همه مسلمانان حقوق آنها را رعايت مي‏كنند آقاي دكتر اوشانا بفرماييد.
دكتر اوشانا- چنين تضييقي نسبت به حقوق اقليت‏ها در مجلس وجود ندارد.
نايب رئيس- آقاي دانش‏راد بفرماييد.
دانش‏راد- من نمي‏دانم اين نامه از سوي چه دسته و جمعيتي نوشته شده هر وقت مطلبي قرار بوده اظهار نظر بشود قبلًا ما مي‏دانستيم.
نايب رئيس- آقاي دكتر خالاتيان.
دكتر خالاتيان- من فرمايشات آقاي منتظري را تأييد مي‏كنم.
نايب رئيس- آقاي مؤبد شهرزادي بفرماييد.
مؤبد رستم شهرزادي- بنده در اينجا به صراحت مي‏گويم كه هر وقت ما هر نظري داشتيم و خواستيم اظهار نظر كنيم به ما اجازه داده شده و هر وقت اجازه خواسته‏ايم به ما اجازه صحبت داده شده و نظر خودمان را ابراز كرده‏ايم.
6- قرائت اسمي غايبين و ديرآمدگان جلسه قبل‏
نايب رئيس- آقاي آيت صورت غايبين را مي‏خوانند.
                        مشروح مذاكرات قانون اساسى‏جلسه‏50-32، ص: 1311
غايبين آقايان: انواري- حائري- صدوقي- سحابي- ملازاده- فوزي- مدني.
ديرآمدگان- آقايان: باهنر هفده دقيقه، بشارت شانزده دقيقه، بني صدر نود دقيقه، حجتي شانزده دقيقه، رباني شيرازي دو ساعت و سي دقيقه، قائمي يك ساعت و چهل و پنج دقيقه (با اجازه قبلي)، كرمي هفده دقيقه، كريمي شانزده دقيقه، گلزاده غفوري سي و پنج دقيقه، مقدسي بيست دقيقه، جزايري بيست و نه دقيقه، خادمي يك ساعت.
7- پايان جلسه‏
نايب رئيس- غيبت آقاي مدني با اجازه قبلي بوده است. جلسه را ختم مي‏كنيم، جلسه آينده روز شنبه خواهد بود. جلسه ختم مي‏شود.
 (جلسه ساعت دوازده و بيست دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 1313
                        جلسه چهل و نهم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 16 و 15 دقيقه روز 28 مهر ماه 1358 هجري شمسي برابر با بيست و هشتم ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب‏
1- اعلام رسميت جلسه و طرح مطالب متفرقه 2- قرائت اسامي غايبين وديرآمدگان جلسه قبل 3- طرح اصل 115 4- طرح و تصويب اصل 116 (اصل يكصد و چهلم) 5- طرح اصل 117 6- طرح اصل 118 7- پايان جلسه‏
دبيرخانه مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 1315
1- اعلام رسميت جلسه و طرح مطالب متفرقه‏
نايب رئيس- بسم الله ارحمن الرحيم. از طرف افراد و گروه‏ها به مجلس خبرگان سؤالات زيادي مي‏رسد و تقاضاي پاسخ دارند. در روزنامه جمهوري اسلامي امروز در صفحه ششم در ستون «نامه‏اي از ميان نامه‏ها» نامه‏اي به عنوان عده‏اي از دانش‏آموزان داراب رسيده است. در اين نامه آنها خواسته‏اند كه به حرف‏شان جواب داده شود تا معلوم بشود كه ماحسب الوظيفه به حرف مردم توجه مي‏كنيم و چون آدرسي، نشاني، چيزي معين نكرده‏اند، لازم دانستم كه قبل از آغاز جلسه به نامه آنها جواب بدهم. ما حصل نامه‏شان اين است كه در مدرسه آنها گروهي تبليغ مي‏كنند كه اين مجلس در پيش‏نويس قانون اساسي كه قبلًا تهيه شده است تغييراتي مي‏دهد كه اين تغييرات در جهت خلاف حقوق مردم است. پاسخي كه به اين دانش‏آموزان عزيز مي‏دهم اين است كه وقتي قانون اساسي با تجديد نظرهايي كه اين مجلس در آن مي‏كند تمام شد و براي عرضه كردن به مردم در اختيار همه‏تان قرار گرفت آن موقع است كه مي‏توانيد مقايسه كنيد و ببينيد كدام يك از اين دو متن كا مل‏تر است. پيش‏نويس، متني بود نتيجه زحمات افراد و گروه‏هايي و در خور تقدير و ارج نهادن ولي اين مجلس براي اين تشكيل شد كه اگر نقطه نظرهايي بوده است كه در اين پيش‏نويس به آن توجه نشده، نواقصي در آن ديده شده، اينها تكميل بشود تا متن به صورتي كامل‏تر براي مراجعه به آراء عمومي ارائه بشود و ما اميدواريم وقتي متن آماده شد و عرضه كرديم فرصت داشته باشيم كه در چند جلسه قسمت به قسمت مقايسه كنيم و تغييراتي را كه داده شده با دلايل آن براي ملت ايران بيان كنيم. شما دانش‏آموزان عزيز هم در آن موقع كه خيلي طول نخواهد كشيد شايد حداكثر ان شاء الله تا دسه هفته ديگر (البته اين مجلس كارش زودتر تمام مي‏شود ولي آن برنامه تا سه هفته ديگر) در جريان اين مقايسه قرار خواهد گرفت و نظر نهايي را آن موقع از شما خواهيم خواست. اميدوارم اين جواب فشرده و كوتاه براي شما نسل نوجوان عزيز كه سرمايه امروز و فرداي انقلاب هستيد كافي باشد و جواب مفصل‏تر براي فرصت بعدي والسلام.
يزدي- همين الان هم قسمت‏هاي تمام شده را مي‏توانند مقايسه كنند.
نائيب رئيس- البته الان هم تا اينجا كه تصويب شده را مي‏توانند مقايسه كنند منتها چون از ما توضيحي در اين زمينه خواسته بودند عرض كردم كه ان شاء الله پس از تكميل همه اصول يك مقايسه همه جانبه‏اي خواهيم كرد.
پرورش- حالا كه صحبت به اينجا رسيد عرض كنم كه ما چند بار است خواسته‏ايم اگر بشود در رسانه‏هاي گروهي ترتيب يك مصاحبه‏اي داده شود تا روي چند اصل خيلي مورد توجه مردم، توضيحاتي بدهيم هر جا براي صحبت كردن مي‏رويم مردم پيرامون آنها از ما سؤالاتي مي‏كنند و هنوز برايشان آن اصول مانند ولايت فقيه گنگ و مبهم است به همين جهت‏
                        مشروح مذاكرات قانون اساسى‏جلسه‏50-32، ص: 1316
اشكالات بي‏جايي نسبت به آن عنوان مي‏شود. روزنامه‏ها اگر كليه اصول مصوب را يكجا چاپ كنند تا در معرض قضاوت مردم قرار گيرد بسيار به جا و مناسب است.
رستم شهرزادي- ولي اشكال اين است كه اگر بعداً خواستم در اصول تغييري بدهيم و از حالا در دست مردم باشد آن وقت باز ايجاد ابهام مي‏كند.
نايب رئيس- من هم خواستم اين تذكر را بدهم كه اگر به عنوان نتيجه كار مجلس چاپ مي‏كنند اشكالي ندارد اما اين‏كه بنده عرض كردم بعد از پايان، چون در پنج روز آخر ما فرصتي گذاشتيم كه اگر فرصت‏هاي جزيي براي هماهنگي همه اصول لازم است داده شود. دوست داريم اين مقايسه موقعي انجام شود كه متن از هر نظر قطعي باشد ولي به هر حال با نكته‏اي كه جناب‏عالي روي آن تكيه كرديد منافاتي ندارد.
2- قرائت اسامي غائبين و ديرآمدگان جلسه قبل‏
نايب رئيس- خوب قبل از طرح دستور جلسه امروز، اسامي غايبين و ديرآمدگان جلسه قبل قرائت مي‏شود.
آقايان: انواري، حائري، حجتي، دكتر اوشانا (ايشان بيمار هستند)، سحابي، صدوقي، طباطبائي، عرب، ملازاده، فارسي، فوزي، موسوي زنجاني، مير مرادزهي، نوربخش، هاشمي‏نژاد (نايب رئيس- آقاي موسوي زنجاني كسالت داشتند).
3- طرح اصل 115
نايب رئيس- مي‏رويم سراغ دستور جلسه، بسم الله الرحم الرحيم. اين اصل 114 كه در صدر دستور جلسه امروز چاپ شده است به اندازه كافي در اطراف آن بحث و توافق نشده است بنابراين در اين جلسه هم آن را مسكوت مي‏گذاريم و اصل 115 قرائت مي‏شود.
اصل 115- نخست‏وزير و وزيران در صورتي كه متهم به خيانت سياسي با توطئه بر ضد امنيت كشور گرديد، اتهام آنها در مجلس مورد رسيدگي قرار خواهد گرفت و چنان‏چه اكثريت مجلس رأي به تعقيب داد، هيأت عمومي ديوان‏عالي كشور رسيدگي به عمل مي‏آورد. مجازات اين جرايم تابع قوانين عمومي است.
نايب رئيس- آقاي رباني شيرازي نظرتان را بفرماييد. (رباني شيرازي- من راجع به اصل 114 اسم نوشته بودم.) آقاي سبحاني جناب‏عالي بفرماييد.
سبحاني- عرض شود كه من يك پيشنهاد دارم و يك اشكال، پيشنهاد اين است كه اصل 115 و اصل 116 ادغام و يك اصل واحد بشود چون در اولي جرايم سياسي است و در دومي حقوقي، اگر اين دو اصل يكي بشود از تعداد اصول كاسته مي‏شود و بهتر است.
نايب رئيس- شما مي‏توانيد به عنوان مخالف تشريف بياوريد پشت تريبون و بيشتر توضيح بفرماييد.
سبحاني- بسم الله الرحمن الرحيم. اصل 115 مقيد مي‏كند رسيدگي به خيانت سياسي نخست‏وزير و وزيران را به اين‏كه اكثريت نمايندگان مجلس رأي به تعقيب بدهند، يعني اگر اكثريت مجلس رأي به تعقيب ندهد، ديوان‏عالي كشور حق رسيدگي به چنين اتهامي را ندارد. اين مضمون اين اصل است همين‏طور كه در گذشته اين مسأله در اين مجلس مطرح شد كه‏
                        مشروح مذاكرات قانون اساسى‏جلسه‏50-32، ص: 1317
مصونيت در اسلام ريشه صحيحي ندارد، هيچ فردي در برابر قانون مصون نيست و افراد در برابر قانون يكسانند و مدارك اين مطلب علاوه بر عمومات و اطلاعات باب قضا، همان حديثي است از پيغمبر اكرم كه فرمود «الناس امام الحق سواء» و مقصود از كلمه حق در اين حديث قانون است. تمام افراد، بزرگ و كوچك در برابر قانون يكسانند و همه بايد يكنواخت محاكمه شوند. اين‏كه ارجاع كنيم به مجلس و از مجلس رأي بخواهيم اگر مجلس رأي داد كه مثلا اين اتهام، اتهام واردي است آن موقع ارجاع كنيم به ديوان‏عالي كشور، اين مصونيت است اما در لفظ مصونيت، واقعيت مصونيت هست اما لفظ مصونيت نيست مگر اين‏كه اين جنبه اصلاحي پيدا كند و بگوييم رسيدگي مجلس، جنبه تحقيقي دارد. اين عبارت بايد عوض شود مثلا مجلس، تحقيق مقدماتي كند به عنوان ضابطه، به عنوان محقق، به هر عنواني، نظريات خودش را در اختيار ديوان‏عالي كشور بگذارد. اگر به همين سبك باشد ديگر معني مصونيت را نخواهد داشت و بي‏اشكال خواهد بود ولي به مجرد اين‏كه مجلس رأي نداد يعني گفت از نظر من اين آدم متهم نيست آيا همين براي مختومه كردن پرونده كافي است يا خير؟ ولي امر مي‏تواند باز پرونده را به جريان بياندازد ولو يك محققي، يك ضابطي رأي به برائت او داد، اگر اتهام سر جايش باشد باز دست رهبر نيست به اجراي پرونده در محاكم ديگر بايد باز باشد. متشكرم.
نايب رئيس- آقاي سبحاني به عنوان مخالف صحبت كردند اين دوستاني كه اسم نوشتند ببينم كدام مي‏خواهند به عنوان موافق صحبت بكنند. آقاي طاهري اصفهاني شما نظرتان نسبت به اين اصل چيست؟ (طاهري اصفهاني- من مخالفم.) آقاي خامنه‏اي (خامنه‏اي 0 نكته كوچكي است تذكر مي‏دهم.) آقاي موسوي جزايري؟ (موسوي جزايري سؤالي دارم.) آقاي موسوي اردبيلي (موسوي اردبيلي- موافقم.) بسيار خوب، دوستان ديگر اگر سؤالي دارند آقاي موسوي اردبيلي به آن پاسخ خواهند گفت. آقاي دكتر غفوري شما در اين اصل چه نظري داريد؟
گلزاده غفوري- سؤالات من جنبه قضايي دارد، يكي اين‏كه وقتي مي‏گويم متهم به خيانت بشود، از طرف چه كسي مي‏خواهد متهم به خيانت بشود؟ اگر چنان‏چه خود وكلاي مجلس توجه به اين موضوع دارند با استفاده از حق استيضاح‏شان كه در موارد عادي مي‏توانند استيضاح بكنند به طريق اولي در موارد خيانت سياسي اين كار را مي‏كنند. آن وقت بعد از استيضاح رأي اعتماد مي‏خواهد، يا نتيجه‏اش مثبت مي‏شود يا منفي، اگر مثبت بشود و به او رأي اعتماد ندهند اين ديگر وزير و نخست‏وزير نيست و مراجع قضائي بعد كار خودشان را مي‏كنند با توجه به آن كارهايي كه آنجا گذشته است و اگر نتيجه استيضاح منفي بشود يعني رأي اعتماد دوباره بگيرد اين معنايش اين نيست كه دادگاه صالح حق نداشته باشد يك اتهام سياسي را به استناد اين‏كه وكلا يا نتوانسته‏اند يا درست بررسي نشده يك مصلحت اجتماعي را نديده بگيرد و بعد اين‏كه مجلس نمي‏تواند رسيدگي بكند و رأي به تعقيب بدهد، رأي به تعقيب يك كار قضائي هست. بعد هم در نظام اسلامي محاكمه هر كسي در هر شغلي هم كه باشد فقط به خاطر رعايت مصالح عموم اين است كه بگوييم، اصل اتهام ثابت بشود وگرنه تعقيب در محكمه صالح خواهد بود و آن نظام سابق كه هيأت عمومي ديوان‏عالي كشور بود اينجا به نظر نمي‏رسد كه صحيح باشد.
نايب رئيس- آقاي خامنه‏اي بفرماييد.
                        مشروح مذاكرات قانون اساسى‏جلسه‏50-32، ص: 1318
خامنه‏اي- اينجا ارجاع مي‏شود به هيأت عمومي ديوان‏عالي كشور، هيأت عمومي ضمانت كار و استحكامش بيشتر از ديوان‏عالي كشور است يعني يكي از شعب مي‏باشد. در بند پنج اصل 87 كه راجع به رئيس‏جمهور بود پس از حكم ديوان‏عالي كشور بود من خواستم همين جا به همين مناسبت بگويم آنجا را هم در نظر بگيريم اصلاح بشود. آن‏هم هيأت عمومي بهتر است تا اين‏كه ديوان‏عالي كشور باشد.
نايب رئيس- متشكرم، آقاي موسوي جزايري نظرتان را بفرماييد.
موسوي جزايري- سؤال من هم در همين زمينه بود كه با آن اصل قبلي تناقض نداشته باشد در حالي كه مشاهده مي‏شود اين اصول 115 و 116 با هم تناقض دارند چون در مورد رئيس‏جمهور گفته بوديم كه در مورد خيانت مربوط به ديوان‏عالي كشور است گرچه آخرش نتيجه‏گيري كه كرديم براي عزل در نفس اتهام مرجع، شوراي‏عالي كشور است و در مورد اتهام به عدم توانايي، مجلس. اينجا مشاهده مي‏شود با آن اصل منافات دارد.
نايب رئيس- آقاي مكارم شيرازي بفرماييد.
مكارم شيرازي- اينجا نوشته است چنان‏چه اكثريت مجلس رأي به تعقيب داد، اين دخالت قوه مقننه است در مسائل قضائي. اگر هم بخواهيم بنويسيم چنان‏چه اكثريت مجلس تشخيص داد متهم است، رأي به تعقيب نمي‏تواند بدهد مجلس حق ندارد رأي بدهد.
 (نايب رئيس- چه چيزي را تشخيص بدهد؟) مجلس تشخيص بدهد كه اين اتهام قابل تعقيب است اما رأي به تعقيب نمي‏تواند بدهد.
نايب رئيس- بله اين اصلاح عبارتي است يعني چنان‏چه او تشخيص داد كه اين قابل تعقيب است ...
مكارم شيرازي- در غير اين صورت دخالت در قوة قضاييه است.
طاهري اصفهاني- من از دو جهت اشكال دارم، يكي مجلس شوراي ملي صلاحيت اين مسائل را ندارد. اين مسائل منوط به افراد ذي صلاح است حالا چه در مسائل سياسي باشد و چه در جرايم عادي. چسب كه ندارد مگر بگوييم كميسيون قضائي مجلس شوراي ملي، اين يك جهت، جهت ديگر اين‏كه نخست‏وزير و وزير طبعاً متهم مي‏شوند ديگر اين طبيعي است هرچه موقعيت و شخصيت و مسؤوليت انسان بيشتر مي‏شود دامنه اتهامات هم گسترده‏تر مي‏شود. امروز يك اتهام، سفره‏اش در مجلس پهن بشود، فردا يك اتهام در مجلس سفره‏اش پهن بشود خوب اين نخست‏وزير چه جور در آينده مي‏تواند كار بكند؟ اگر رفع اتهام هم بشود به هر حال سفره‏اي پهن شده و گل زبان‏ها افتاده است اين بايد در يك كميسيون مخفي، خصوصي، قضائي مجلس شوراي ملي بررسي بشود و اگر آنجا تشخيص دادند مسأله قابل تعقيب است آن وقت عمل كنند.
دكتر آيت- گرچه عبارت مي‏رساند مي‏خواستم قيد شود «در زمان تصدي متهم به ...» چون در قانون اساسي سابق بعد از تصدي اهم جرم را مربوط به دوران وزارت مي‏دانستند و تشريفات لازم مي‏دانستند، كار را مشكل مي‏كرد. يكي هم «چنان‏چه اكثر نمايندگان مجلس رأي ...» كلمه نمايندگان هم قيد شود.
نايب رئيس- آقاي دكتر باهنر نظر شما چيست؟ (دكتر باهنر- با اين اصل موافقم.) آقاي دكتر قائمي.
دكتر قائمي- دو سه‏تا نكته هست عرض مي‏كنم، يك نكته اين است كه معتقدم تنها
                        مشروح مذاكرات قانون اساسى‏جلسه‏50-32، ص: 1319
مسأله خيانت سياسي و توطئه بر ضد امنيت كافي نيست، اينجا اضافه كنيم توطئه عليه اصول و مباني عقيدتي اسلام را، چون اين‏هم جرم و خيانت است. نكته ديگر اين‏كه منظور از «هيأت عمومي ديوان‏عالي كشور» چيست؟ چرا نمي‏گويد «ديوان‏عالي كشور»؟ هيأت عمومي، با هيأت عمومي ديوان‏عالي كشور چه فرقي دارد؟ نكته سوم همان است كه جناب طاهري فرمودند متهم‏كننده بايد مشخص باشد تا شخصيت افراد در معرض خطر قرار نگيرد.
نايب رئيس- آقاي دكتر شيباني بفرماييد.
دكتر شيباني- يك نكته‏اي را آقاي صافي هم فرمودند و آن اين است كه عالي‏ترين مرجع سياسي كشور مجلس است، اينجا هم اتهام سياسي است، مجلس به نمايندگي از ملت نظر مي‏دهد بابا جان، اين حق من تضيع شده يا نشده است؟ اگر گفت حق من تضيع شده است آن وقت قضاوت را مي‏فرستد به ديوان‏عالي كشور و ديوان‏عالي كشور هم كه مي‏گويند هيأت عمومي يعني تمام رؤساي شعب يك نحوه خاصي است كه عالي‏ترين مرجع قضائي كشور را رسيدگي مي‏كند و مسائل مهم مملتكي را رسيدگي مي‏كند.
نايب رئيس- آقاي كرمي بفرماييد.
كرمي- شما در بند پنج اصل 87 گفته بوديد و تصويب شد عزل رئيس‏جمهور با در نظر گرفتن مصالح كشور پس از حكم ديوانعالي كشور به تخلف وي از وظايف قانوني ... آنجا نه اسمي از مجلس آوريد نه از هيأت ديگر مستقيماً اين اتهام تخلفش از وظايف قانوني را به ديوان‏عالي كشور ارجاع كرديد، اينجا نخست‏وزير و وزير كه شأناً در دولت از او كمتر هستند مقدماتي اتخاذ گرديده كه بايد برود به مجلس و اكثريت نمايندگان رأي به تعقيب او بدهند آن وقت پرونده‏اش به ديوان‏عالي كشور برود اين به نظر من بسيار تبعيض است يعني قدر نخست وزير را زا رئيس‏جمهور بيشتر گرفته‏ايد حال اين‏كه در عوالم قضائي اين حرف‏ها نيست نه در رئيس‏جمهور، نه در نخست‏وزير و نه در وزير، اتهاماتي كه در دادگاه بايستي از آنها صحبت بشود مستقيماً بايد به دادگاه برود مجلس شوراي ملي در امور قضائي دخالت ندارد.
نايب رئيس- آقاي موسوي اردبيلي كه با اين اصل موافق هستند به همه اين مسائل پاسخ خواهند گفت.
موسوي اردبيلي- بسم الله الرحمن الرحيم. نخست‏وزير و وزيران در صورتي كه متهم به خيانت سياسي يا توطئه بر ضد امنيت كشور گردند اتهام آنها در مجلس مورد رسيدگي قرار خواهد گرفت. هيأت دولت را بر طبق ا صولي كه آقايان تصويب فرمودند مجلس تعين مي‏كند و در آنجا گفته شد نخست‏وزير و وزيران در مقابل مجلس مسؤولند معناي مسؤوليت در مقابل مجلس چيست؟ مجلس در مقابل مردم مسؤول است رئيس‏جمهور را اصلا مردم انتخاب مي‏كنند در مقابل مردم مسؤولند، اما دولت را، هيأت وزرا را، چون مجلس انتخاب مي‏كنند مجلس مسؤول است. يعني اگر اينها انحرافي خيانتي داشته باشند مجلس حق سؤال از آنها دارد و اينها جوابگوي مجلس بايد باشند چون آنها اينها را نصب كرده‏اند براي يك كاري، تعهد اينها در مقابل مجلس است. نخست‏وزير يا وزير با در نظر گرفتن مقام وزارت كه دارد مورد اتهام است حالا يك وقت ممكن است انحرافي از او سر زده باشد براي مردم، اين به عنوان يك احتمال براي مجلس مطرح بشود. يك وقتي ممكن است بازي در بياورند و ديگران تهمتي به او بزنند بهتر از مجلس و مناسب‏تر از مجلس و اولي‏تر از مجلس كه رأي اعتماد به آنها داده و آنها را در
                        مشروح مذاكرات قانون اساسى‏جلسه‏50-32، ص: 1320
مقامي نصب كرده است و اينها مسؤوليت را در مقابل مجلس پذيرفته‏اند، براي رسيدگي اين كار كه آيا اين اتهام درست است يا درست نيست، اين همكاري را ادامه بدهند يا ادامه ندهند، اين تهمت صرف است به اينها زده شده يا واقعيت دارد مناسب‏تر و اولي‏تر از مجلس چيست؟ اين اتهامي كه جناب آقاي دكتر غفوري پرسيدند متهم‏كننده كيست، متهم‏كننده ممكن است نمايندگان مجلس باشند، احزابي كه در مجلس نمايندگاني دارند و مخالف حزب نخست‏وزير يا وزير مورد تهمت هستند ممكن است افراد خارج، گروه‏هاي خارج باشند شايعاتي را درست كنند و در سطح مملكت رواج بدهند، دست‏هاي داخلي و خارجي باشد، هر چه هست بالاخره وقتي صحبت به داخل مجلس كشيده شد و اين دولت در مقام اتهام قرار گرفت، مجلس براي اين‏كه وضع خودش را با او روشن كند مي‏خواهد برود دنبال اين مسأله كه اين حرف‏هايي كه درباره او مي‏زنند حقيقت دارد، حقيقت ندارد، مي توانند ادامه بدهند؟ براي روشن شدن تكليف خودشان، حالا يك وقت است كه مي‏بينند بله واقعاً شبهه هست يا مظنون است و طوري هست كه نمي‏توانند به او رأي اعتماد بدهند و با او به همكاري ادامه بدهند، ديوان‏عالي كشور مي‏آيد، البته آمدن ديوان‏عالي كشور درست است موقوف به ارجاع مجلس نيست ممكن است يك روزي سند اتهام وزير يا نخست‏وزير در ديوان‏عالي كشور جمع شده باشد خود ديوان‏عالي كشور اين مقام را قابل تعقيب بداند آن وقت به مجلس مي‏گويد ما مي‏خواهيم اين نخست‏وزير يا وزير را محاكمه بكنيم. يك وقت هم هست ديوان‏عالي كشور از اينها نخواسته، خود مسأله به مجلس كشيده شده، همه يا پاره‏اي از نمايندگان مجلس رو در روي وزير يا نخست‏وزير قرار گرفته‏اند و مي‏گويند چنين اتهامي هست و مجلس هم رسيدگي مي‏كند و آن روز هم گفته شد مداركي جمع‏آوري مي‏كند، رسيدگي مقدماتي مي‏كند تكليف خودش را فعلا با او روشن كند و اين را نمي‏شود گفت مجلس چكاره است، در مجلس نمايندگان مردمند، بالاترين مقام سياسي كشور است، اتهام هم اتهام سياسي است، اگراتهام، اتهام عمومي باشد كه در بند دوم گفته شده است مربوط به اين نيست پس اين اولا براي جمع‏آوري مدارك است، براي رسيدگي مقدمات است، وظيفه خودش را مي‏خواهد با اين برسد، يك مسؤوليت مستقيم در مقابل آنها دارد آنها اين را در اين مقام نصب كردند و اما راجع به اين‏كه زندان برود يا زندان نرود ... (طاهري گرگاني- اجازه مي‏فرماييد؟) اجازه بفرماييد عرضم تمام بشود اگر وقتم اجازه داد، چشم به فرمايشات جناب‏عالي هم پاسخ خواهم داد. اين مسأله اين است پس «نخست‏وزيري و وزيران در صورتي كه متهم به خيانت سياسي يا توطئه بر ضد امنيت كشور گردند اتهام آنها در مجلس مورد رسيدگي قرار خواهد گرفت» حالا اگر مورد رسيدگي قرار گرفت و اكثريت رد كردند در صورتي كه از طرف ديوان‏عالي شكور هم تعقيب نشده يك وقت مسأله اين است كه ديوان‏عالي كشور تعقيب مي‏كند، او مي‏گويد من مي‏خواهم اين را متهم بدانم مجلس مي‏گويد ما با اكثريت اتهام شما را رد مي‏كنيم، مسأله مصونيت و عدم مصونيت مطرح مي‏شود. يك وقت ديوان‏عالي كشور اين را تعقيب نكرده مجلس رسيدگي مي‏كند مدارك را جمع‏آوري مي‏كند اگر مدارك را كافي ديد مجلس در مقابل او مي‏ايستد مدارك را به ديوان‏عالي كشور ارجاع مي‏دهد و مي‏گويد اين نخست‏وزير از نظر ما متهم است و ما به عنوان نمايندگان مردم او را متهم مي‏دانيم اين هم مداركش، تعقيب كنيد. ارجاع ظاهراً به اين معنا است و چنان‏چه اكثريت رأي نداد مداركي هم در ديوان‏عالي كشور نيست و خودش تعقيب نمي‏كند خوب طبعاً مسأله متروك و اگر اكثريت رأي نداد
                        مشروح مذاكرات قانون اساسى‏جلسه‏50-32، ص: 1321
و ديوان‏عالي كشور خودش از طرف خودش مداركي داشته و آمد تعقيب كرد، اين اصل فكر مي‏كنم ناظر به آنجا نيست ولي اگر بخواهد ناظر به آنجا هم باشد مسأله مصونيت مطرح مي‏شود. من در آنجا با مصونيت موافق نبودم اگر آقايان در آنجا رأي به مصونيت نداديد و فكر مي‏كرديد مصونيت مخالف با بعضي موازين اسلامي است و امثال اينها، البته در آنجا خيلي مسلّم نبود، به نظرم آقايان فرمودند به دليل ... (تصويب نشد) اگر تصويب نشده باشد اين صورت كه ديوان‏عالي كشور خودش مداركي دارد و خودش مي‏خواهد اين را تعقيب كند اين اصل نبايد آنجا را بگيرد. اين مسأله‏اي است كه در خود مجلس مطرح شده و اين معنايش اين است كه با گفتن يك نماينده يا دو نماينده يا سه نماينده يا يك حزبي كه سه نماينده در مجلس دارد با اين‏كه اكثريت مجلس او را مبرا مي‏داند، مجلس در مقابل نخست‏وزير قرار نمي‏گيرد و اين هيچ‏گونه دخالتي در امور قضائي و امور اجرايي نيست. (سبحاني- بالاخره مجلس قاضي شد يا ضابط؟) مجلس نه قاضي شد، نه ضابط. (سبحاني- پس كالحجرفي جنبالانسان) نه، مجلس اين جور شده، بنده مي‏خواهم با شما همكاري كنم و فرض كنيد شما را از طرف خود يا جمع، ما به كاري منصوب كرده‏ايم شما متهم شده‏ايد، ما مي‏خواهيم تكليف خودمان را با شما روشن كنيم. اول مي‏آييم مدارك را بررسي مي‏كنيم، مقدمات را مي‏بينيم اگر واقعاً شما در معرض تهمت هستيد همكاري‏مان را قطع مي‏كنيم واي بسا از شما هم شكايت مي‏كنيم يك وقت هم مي‏آييم مي‏رسيم مي‏بينيم مسأله افواهي بوده است، ترك مي‏كنيم و مسأله ترك مي‏شود اين اگر كالحجرفي جنب الانسان است، آن هم هست، اگر نيست آن هم نيست و سابقاً هم همين جورها بود چون وقتي مجلس شروع مي‏شود، مخصوصاً اگر احزاب آزاد باشند مردم هم خيلي در گفته‏هايشان مقيد به اصول و موازين نباشند در مجلس طبعاً وزير يا نخست‏وزير از حزب خاصي است و كمتر اتفاق مي‏افتد احزاب ديگر او را متهم نكنند مدام متهم مي‏كنند، اگر ما بگوييم به صرف اتهام يك وكيل، يا رسيدن يك نامه يا يك شايعه‏اي كه يك حزب مي‏كند مجلس همكاري خودش را با او قطع بكند و او را دست ديوان‏عالي كشور بدهد وضع مملكت به هم مي‏خورد اين‏كه نمي‏شود، ديوان‏عالي كشور وقتي او را تعقيب مي‏كند كه عليه‏اش مدارك كافي جمع‏آوري كرده باشد مجلس هم رسيدگي مي‏كند اگر مداركي دارد ارجاع مي‏دهد به آنجا، همكاريش را هم با او قطع مي‏كند و رأي اعتماد خود را پس مي‏گيرد و اگر نبود ادامه مي‏دهد.
رباني شيرازي- ظاهر اصل اين است كه طريق رسيدگي به اتهام فقط از اين راه است يعني به مجلس بايد داده بشود مجلس رسيدگي كند، به ديوان‏عالي كشور داده بشود و لازمه بيانات شما اين است كه دو طريق دارد، يك طريق كه خود ديوان‏عالي كشور مستقل است، يك طريق از كانال مجلس شوراي ملي. مسأله دوم، آيا پس از آني كه مجلس شوراي ملي تشخيص داد كه قابل تعقيب است و پرونده را به ديوان‏عالي كشور فرستاد باز با اين نخست‏وزير همكاري مي‏كند؟
موسوي اردبيلي- يك وقت به نظر ما اين اتهامات وارد است بايد رسيدگي بشود و تعقيب بشود اگر كار را به جايي رساند حتي سؤال كردند او بايد بيايد جواب بدهد استيضاح كردند بايد تقاضاي رأي اعتماد بكند.
رباني شيرازي- پس بنابراين بهترين راه اين است كه از اول استيضاح بشود اگر جواب قانع‏كننده‏اي داد كه هيچ، اگر نداد، رأي عدم اعتماد داده بشود و به ديوان‏عالي كشور ارجاع شود.
                        مشروح مذاكرات قانون اساسى‏جلسه‏50-32، ص: 1322
موسوي اردبيلي- نه اين‏طور نيست.
نايب رئيس- مباحثه نكنيد، اجازه بفرماييد به نوبت باشد، اين‏طور كه نمي‏شود جلسه را ادامه داد. سؤالاتي شده است جناب‏عالي يادداشت فرموده‏ايد به آنها جواب بدهيد اگر سؤالات ديگري هست يك نفر ديگر مي‏آيد جواب مي‏دهد.
صدوقي- سؤالاتي كه ضرورت دارد مطرح كنيد شما را به خدا اگر ضرورت ندارد مطرح نكنيد.
موسوي اردبيلي- سؤال دوم آقاي طاهري مربوط به اين بود كه فرمودند اگر در مجلس قرار باشد هر روز اين موضوع را رسيدگي كند البته معنايش اين نيست كه هر روز اين موضوع را رسيدگي كنند اين‏كه مي‏فرمايند بايد به كميسيون ارجاع بشود، عرض كنم بله مجلس خودش راهش را مي‏داند ممكن است ارجاع كند به كميسيوني كه در مجلس تشكيل مي‏شود و او رسيدگي كند منافاتي ندارد. آقاي مكارم شيرازي و آقاي آيت كه اشكال عبارتي داشتند و فرق بين نخست‏وزير و رئيس‏جمهور را كه جناب آقاي كرمي فرمودند كه بنابراين لازم مي‏آيد نخست‏وزير از رئيس‏جمهور مهم‏تر باشد، نه اين‏طور نيست اين در مقابل مجلس مسؤول است و آن در مقابل مردم مسؤول است روي اين جهت ممكن است آن راهي داشته باشد و اين هم راهي داشته باشد.
نايب رئيس- آقاي دكتر باهنر جناب‏عالي به عنوان موافق بفرماييد و به بقيه سؤال‏ها جواب بدهيد.
دكتر باهنر- بسم الله الرحمن الرحيم. عرض مي‏شود كه پس يك مسأله روشن شد كه مجلس دادگاه نيست كه به نوعي رسيدگي مي‏كند و چرا رسيدگي مي‏كند؟ براي اين‏كه نخست‏وزير و وزرا در مقابل مجلس مسؤول هستند اين يك جهت، جهت ديگر اين‏كه نخست‏وزير و وزرا متعلق به مردم هستند و در واقع كارشان و مسؤوليت‏شان حقي است مال عموم مردم اگر بخواهند هر روز او را به دادگاه بكشند بدون آن‏كه مجلس كه نمايندگان مردم هستند رسيدگي به اين كار كرده باشند، در واقع تضييع حق مردم است. بنابراين در وقتي كه متهم مي‏شود چون مسؤوليت اجتماعي در برابر مردم دارد خوب است كه نمايندگان مردم هم به اين مسأله رسيدگي بكنند كه آيا اين اتهام، صلاحيت تعقيب دارد يا ندارد. و اما مسأله استيضاح پاسخش اين است استيضاح در موردي هست كه نمايندگان مجلس يا همه‏شان يا حداقل ده نفرشان تشخيص بدهند كه وزير يا نخست‏وزير تخلف از اجراي وظايف قانوني‏اش كرده و لذا از او سؤال مي‏كنند كه چرا فلان كار را نكردي و چرا فلان خيانت را كردي اين غير از اين است كه انواع خيانت‏ها به طور كلي كه ممكن است از طرف فردي يا گروه‏هايي يا حزبي متهم بشود و ممكن است مجلس خودش نخواهد تشخيص بدهد كه كسي تخلف قانوني كرده و مستقيم اين كار از طرف مجلس باشد كه به استيضاح بكشد، ديگران متهم كرده‏اند مجلس رسيدگي مي‏كند تا ببيند اتهام وارد هست يا قابل تعقيب هست يا نه و هميشه زمينه، زمينه استيضاح نيست. (گلزاده غفوري- اين حرف‏هاي شما ارتباط قضائي ندارد.) فرموديد مسأله استيضاح در موردي هست كه نخست‏وزير يا وزراء ...
گلزاده غفوري- هر چه مي‏خواهد باشد هر چه برخلاف مصالح مملكت باشد خيانت به طرق اولي است. (خانم گرجي- اگر خود مجلس متهم بكند جواب چه مي‏شود؟) در اصلي‏
                        مشروح مذاكرات قانون اساسى‏جلسه‏50-32، ص: 1323
كه مربوط به استيضاح بود گفته شده بود كه حداقل ده نفر از نمايندگان مجلس تشخيص بدهند كه از وظايفشان تخلف قانوني كرده و لذا مجلس، وزير يا نخست‏وزير را ... (گلزاده غفوري- خيانت عليه كشور تخلف از وظايف قانوين نيست؟) هميشه مجلس متهم نمي‏كند، در استيضاح مجلس متهم مي‏كند.
نايب رئيس- آقاي دكتر باهنر بفرماييد من تكميل بكنم. ببينيد مسأله اين است نخست‏وزير و وزرا را مجلس به عنوان مسؤولان اجرا از طرف ملت انتخاب مي‏كند ... (كرمي- انتخاب نمي‏كند آقا.) چرا ... (كرمي- در همين اصول گذشته انتصاب نخست‏وزير و وزرا عرض مي‏شود با رئيس‏جمهور است.) اجازه بفرماييد رئيس‏جمهور نخست‏وزير را پيشنهاد مي‏كند و نخست‏وزير مي‏رود و وزرايش را انتخاب مي‏كند و با تأييد رئيس‏جمهور به مجلس پيشنهاد مي‏كند و مجلس به عنوان نماينده ملت مي‏آيد نسبت به صلاحيت اينها براي ايفاي اين وظيفه نظر مي‏دهد. بنابراين مجلس به نمايندگي از ملت در اين مورد كه اينها مسؤولان قابل اعتمادي هستند نقشي داشته حالا يكي از وظايف مجلس شوراي ملي و نمايندگان، نظارت بر كار دولت و دستگاه‏هاي اجرايي است وقتي نخست‏وزير يا وزيري متهم مي‏شود به تخلف از وظايفش، اولين جايي كه بايد به اتهام رسيدگي بكند و به نمايندگي از ملت حق دارد و وظيفه دارد، مجلس است. مجلس بايد ببيند بر طبق وظيفه نظارتي كه از جانب ملت بر كار دستگاه‏هاي اجرائي دارد آيا اينها واقعاً از ديد او تخلف كرده‏اند يا نكرده‏اند.
كرمي- نسبت به رئيس‏جمهور چرا اين كار نمي‏شود؟
نايب رئيس- حالا اجازه بفرماييد اين را عمل كنيم بعد راجع به رئيس‏جمهور مي‏رسيم.
خانم گرجي- اينجا اقامه دعوي از طرف مجلس مي‏شود نه اين‏كه بررسي كنيد اين مجلس است كه اقامه دعوي كرده است.
نايب رئيس- ما نگفتيم كه چه مرجعي اقامه دعوي كرده ممكن است يك نماينده مجلس اقامه دعوي كرده باشد و ممكن است عوامل ديگر، بحث اين است كه كساني را كه به عنوان مسؤولان اجرايي، نمايندگان مجلس با اكثريت آراء از طرف ملت به عنوان افراد مورد اعتماد براي قبول اين مسؤوليت‏ها رأي داده‏اند و شناخته‏اند اين نمايندگان وطيفه دارند كه بر كار آنها هم نظارت كنند ببينند از اين وظايفشان تخلف مي‏كنند يا نمي‏كنند اين وظيفه نمايندگان است. بنابراين وقتي كه نخست‏وزير يا وزرا متهم مي‏شوند اولين جايي كه بايد اين مسأله را رسيدگي كند به حكم وظيفه نمايندگي، مجلس است و بعد از اين‏كه مجلس نظر خودش را داد به اين‏كه در مظان اين اتهام هستند و مبرا نيستند از اين اتهام، آن وقت يك مسأله قضائي پيش مي‏آيد و آن اين است كه اين تخلفي كه اينها دارند در حد بي‏كفايتي و ضعف كفايت و اين حرف‏ها هست يا در حد خيانت است اگر اظهار نظر شد كه اين در حد خيانت و جرم است و كيفر اين جرم چيست اين از وظايف مراجع قضائي است بنابراين گفته شده است كه پس از اين‏كه مجلس يك چنين نظري داد كه بايد پرونده به ديوان‏عالي كشور براي رسيدگي قضائي و اعلام رأي به جرم بودن و تعيين كيفر ارجاع بشود به آنجا ارجاع مي‏شود، و اما همين‏طور كه آقايان گفتند ما بايد مسأله را خيلي باز كنيم چرا گفته مي‏شود كه حتماً بايد يك چنين مقدمه‏اي را طي بكند رسيدگي مجلس منطقي است منتها آن چيزي كه مورد اعتراض دوستان است اين است كه چرا ضرورت داشته باشد چون يك مسأله قضائي است دادگاه بايد رأساً بتواند اقدام كند اين همين است كه آقاي موسوي هم گفتند كه من هم اين را مي‏پذيرم. نه اين اصل مخالف او است چرا گفتند در مورد اينها دادگاه‏
                        مشروح مذاكرات قانون اساسى‏جلسه‏50-32، ص: 1324
رأساً اين كار را نكند و بگذارد بعد از انجام اين واجب سياسي چون يك واجب سياسي داشتيم يك واجب قضائي چرا گفتند كه اين واجب قضائي بعد از انجام اين واجب سياسي باشد؟ براي اين‏كه مملكت وقتي مسؤوليت اجرايي امورش برعهده اشخاصي است، اگر اين اشخاص بخواهند مثل افراد معمولي هر روز به دادگاه كشانده شوند به خاطر تخلف از وظايفشان، يك وقت است جرايم عادي است آن مربوط به اصل بعدي است، اگر بخواهند به خاطر ادعاي تخلف از وظايف قانونيشان هر روز به دادگاه كشانده شوند دستگاه اجرايي دچار تزلزل مي‏شود. بنابراين گفته مي‏شود كه اول آن واجب سياسي انجام بگيرد و اين واجب قضايي بعد از آن باشد. اين اصل مسأله هست حالا يا اين است كه با اين استدلال‏هايي كه مي‏شود مورد پذيرش دوستان هست خوب رأي مثبت مي‏دهد ...
رباني شيرازي- از جنبه حقوقي مسأله، مجلس شوراي ملي رأي تمايل داده است به نخست‏وزير پس در حد رأي تمايل مي‏تواند كار بكند. (نايب رئيس- رأي اعتماد داده آقا.) اينجا نوشته است «نامزد مي‏كند و مجلس رأي تمايل مي‏دهد و رئيس‏جمهور فرمان صادر مي‏كند» مجلس شوراي ملي مي‏تواند دو كار بكند يا استيضاح بكند يا رأي عدم اعتماد بدهد ولي اگر جنبه قضائي داشته باشد مجلس شوراي ملي نمي‏تواند جنبه قضائي داشته باشد. در مقابل رأي اعتماد يا رأي تمايل هر كدام را شما بگوييد يا مي‏توانيد استيضاح بكند يا رأي عدم اعتماد بدهد ولي نمي‏تواند محاكمه كند.
نايب رئيس- آقاي طاهري گرگاني فرمايشي داريد؟
اقاي طاهري- سؤال من هم شبيه به سؤال آقايان است راجع به نخست‏وزير و وزرا يك جهت مسؤوليت است و يك جهت در معرض افكار عمومي قراردادن است كه مردم اگر چنان‏چه ديدند كه يك چنين اتهامي را بي‏خود مي‏خواهند وارد كنند دفاع مي‏كنند و اگر ديدند كه اتهام وارد است نبايد پشت پرده بماند و بايد مردم مطلع بشوند ولي تمام اين بيانات اقتضا مي‏كند كه مجلس حق رسيدگي داشته باشد اما اين‏كه دادگاه و مراجع قضائي حتماً بايد از اين كانال پرونده را تشكيل بدهند و اگر اكثريت رأي داد، اين معني ندارد.
دكتر باهنر- اجازه بفرماييد مسأله استيضاحي را كه جناب آقاي رباني شيرازي فرمودند هميشه لازم نيست كه نتيجه اتهام اين باشد كه يك وزيري از وزارت بيفتد يا مجازاتش اين باشد كه از وزارت بيفتد و يا آن‏كه طريق از وزارت افتادنش اين باشد كه از راه استيضاح وارد بشود. يك راهش استيضاح است، يك راهش هم اين است كه رسيدگي مي‏كند اگر زمينه طوري هست كه قابل ارجاع به دادگاه هست اين را در واقع مجلس بررسي مي‏كند ببيند اين يك شايعه هست يا يك اتهام صرف است يا اين‏كه نه يك زمينه‏اي هست كه قابل اين است كه به دادگاه ارجاع بشود پس براي اين منظور هست. اما رأي دادگاه چه باشد، ممكن است اخراج باشد، ممكن است زندان باشد يا چيز ديگري باشد، پس هميشه لازم نيست كه يا استيضاح و اخراج و يا رأي عدم اعتماد، ممكن است چيز ديگري باشد، بنابراين در صورتي كه متهم شده ...
نايب رئيس- باز بحث‏ها همين‏طور بدون نوبت شد و اگر تا غروب هم اينجا به جايي نمي‏رسيم. آقاي دكتر غفوري شما مطلب تازه‏اي داريد بفرماييد.
گلزاده غفوري- من مي‏خواهم بگويم كه اين جواب‏ها اصلا ارتباطي به اصل موضوع‏
                        مشروح مذاكرات قانون اساسى‏جلسه‏50-32، ص: 1325
ندارد و مثل اين‏كه آقايان همين‏طور مي‏خواهد صحبت بكنند. اتهام در اصطلاح حقوقي معنايش اين نيست كه مثلا پشت سر كسي ديگر حرف بزند، مثل اين‏كه پشت سر شما حرف مي‏زند، اتهام معنايش اين است كه يك دلايل مستندي وجود داشته باشد كه قابل رجوع به محكمه باشد آن وقت اينجا من سؤالم اين است كه آن كسي كه متهم شده چه مرجعي اين اتهام را وارد كرده است؟ حتماً به دستگاه‏هاي قضائي مراجعه كرده يا اين‏كه وكلايي دارند بالاخره اين يك اتهام شايعه‏سازي نيست، شايعه را نمي‏گويند اتهام، اصل مسأله اين است كه اين اتهام وارد است يا نه و اين اصل قضائي است. شما معني قضات تحقيق را كه مي‏دانيد، اينها براي همين هستند كه ببينند اين اتهام وارد است يا نه، تا بعد برود به محكمه و دادستان رأي به تعقيب بدهد. اينها همه مسأله حقوقي است و تمام اينها را شما داده‏ايد به مجلس پس اصل مسأله اين است كه اتهام، اتهام قضائي هست نه اتهام شايعه‏سازي و دوم كار قضات تحقيق را داده‏ايد به مجلس و سوم كه از همه مهم‏تر است، اگر آمد و اكثريت رأي نداد و ديوان‏عالي كشور دلايل زيادي دارد يعني او از نظر قضائي متهم است، حالا همين‏طور ولش كنند. اينها را جواب بدهيد حاشيه‏پردازي كه درست نيست.
نايب رئيس- خانم گرجي بفرماييد.
خانم گرجي- سؤال من اين است كه اگر خود مجلس شاكي بود بايد مجلس به پرونده خودش رسيدگي بكند؟ آيا مجلس صلاحيت اين كار را دارد؟
دكتر باهنر- من پاسخ كوتاهي كه در زمينه اتهام مي‏توانم بدهم اين است كه آيا همه كساني را كه تعقيب مي‏كنند قبلا پرونده اينها تكميل شده و جرمشان مسلم شده و تهمت وارده شده تعقيبشان مي‏كنند يا نه، همين قدر كه در مظنه يك جرم يا خيانتي قرار بگيرند مي‏آيند تعقيبشان مي‏كنند؟ ما مي‏خواهيم بگوييم همان مسأله‏اي كه باعث تعقيب مي‏شود همان مسأله را بايد اول مجلس رسيدگي بكند اگر زمينه را طوري ديد كه قابل تعقيب است بعد تعقيب مي‏شود.
يزدي- مجلس تعيين موضوع مي‏كند و دادگاه هم حكم مي‏دهد اين دوتا را مخلوط كرده‏اند.
نايب رئيس- آقاي كرمي بفرماييد.
كرمي- اگر شما مي‏گوييد كه نخست‏وزير و وزير، شدنشان جليل است و از اينها نبايستي هر كس شكايت بكند ديگر اينجا، اكثريت مجلس چه ربطي دارد ولو فرض مجلس سيصد نفر است صد و پنجاه و يك نفر رأي ندادند و صد و پنجاه نفر رأي دادند اتهام او ثابت نمي‏شود به خاطر اين يك نفر آدم؟ صحيحش اين است كه پرونده او بايد در دادگاه برود و آنجا رسيدگي شود.
دكتر باهنر- اگر اين حق را براي مجلس قائل شويم كه رسيدگي به اتهام نخست‏وزير و وزرا توسط مجلس انجام شود معناي اين حق اين است كه اكثريت، نظرش مورد قبول باشد و اثر بكند. (كرمي- چه كسي اين حق را مي‏دهد اين حرام است.) پس شما اصل حق را قائل نيستيد اگر اين حق را توانستيم به مجلس بدهيم مسأله صد و پنجاه و يك نفر و صد و چهل و نه نفر حل خواهد شد براي اين‏كه طبعاً هر پيشنهادي كه به مجلس ارجاع شد بايستي اكثريت رويش نظر بدهند تا بتوانيم به آن، ترتيب اثر بدهيم.
رباني شيرازي- اگر چنان‏چه تشخيص داد كه پرونده بايد به ديوان‏عالي كشور برود در
                        مشروح مذاكرات قانون اساسى‏جلسه‏50-32، ص: 1326
اين مدتي كه پرونده در ديوان‏عالي كشور است مثلا پنج ماه، يك سال، بيشتر، كمتر آيا مجلس شوراي ملي با دولتي كه متهم است به اين‏كه توطئه عليه امنيت كشور يا عليه رژيم كشور مي‏خواسته بكند بايد كار بكند؟
دكتر باهنر- اگر فرض كنيم كه مسأله ارجاع به مجلس هم نبود و مستقيماً مي‏گفتيم به ديوان‏عالي كشور ارجاع شود و بعد مجلس اطلاع پيدا كرد كه وزيري متهم است و پرونده او در ديوان‏عالي كشور مطرح است چكار بايد كرد؟ همان پاسخي كه آن موقع مي‏دهد حالا هم بدهيد.
رباني شيرازي- جواب قانع‏كننده‏اي نيست.
نايب رئيس- بحث نكنيد ايشان نظر خودشان را گفتند، آقاي جوادي بفرماييد.
جوادي- در اينجا مطالبي طرح مي‏شود كه برخي از آنها ارتباطي به مدار اين اصل ندارد و بعضي ديگر آنها درست نيست.
1- جريان استيضاح دولت توسط مجلس و رأي اعتماد دادن و يا ندادن، مربوط است به سقوط دولت و عدم سقوط آن، كه اصل جداگانه براي آن تصويب شد و ارتباطي به بحث كنوني ما ندارد.
2- جريان مصونيت نخست‏وزير و وزيران و امتياز آنان بر ديگران با اين‏كه در اسلام تمام افراد در برابر قانون خداوند يكسانند و اين مطلب نيز درست نيست زيرا مفاد اين اصل امتياز نخست‏وزير و ساير وزرا بر ديگران نيست براي اين‏كه در ذيل همين اصل آمده كه بعد از رسيدگي به جرايم آنان مجازات آنها تابع قوانين عمومي است يعني هيچ تفاوتي بين آنان و ديگران نمي‏باشد.
3- اين‏كه گفته شد مصونيت نخست‏وزير و وزيران برخلاف شرع است چنان‏كه دربارة مصونيت پارلماني نمايندگان مجلس هم همين حرف گفته شد اين هم درست نيست زيرا تخلف آنها يا در حق الله است و يا در حق الناس، اگر حق الله باشد كه از بحث بيرون است و اگر حق الناس باشد چنان‏كه مدار سخن است مردم كه صاحب حق هستند همان‏طوري كه مي‏توانند از اصل حق خود صرف نظر كنند مي‏توانند رضايت دهند كه تحقيق دربارة تجاوز به حق آنها از راه مجلس كه نمايندگان همه اقشار ملت در آنجا شركت دارند انجام شود و اين تفاوت فقط در مقدمه رسيدگي به جرايم وزرا است و آن‏هم با موافقت مردم كه به اين قانون رأي مثبت مي‏دهند در نتيجه مصونيت پارلماني و همچنين مفاد اين اصل بعد از تأمل كافي درباره آن خلاف شرع نخواهد بود و آن‏چه كه در اينجا مهم است رسيدگي به جرايم سياسي نخست‏وزير و وزيران از جنبه قضائي است نه از لحاظ استيضاح و مانند آن.
كرمي- توجه فرماييد اين مسأله را يا بايد حذف كنيد يا جواب قانع‏كننده بدهيد. آقاي جوادي فرمودند كه اين حق الناس است، اكثريت مجلس كه نمي‏توانند حق كليه مردم را از بين ببرند.
دكتر باهنر- پاسخي كه در اين زمينه دارم اين است كه همان‏طور كه ما براي رسيدگي‏هاي دادگاه يك مقدماتي قائل مي‏شويم و عده‏اي را به عنوان ضابط تعيين مي‏كنيم كه از اين مسير خاص اگر رفت بعد مي‏توانيم اينها را در دادگاه طرح كنيم مي‏شود گفت كه خيانت اين عده در اين شرايط طريقش اين است اگر از اين طريق رفت و اين طريق كرد و رويش‏
                        مشروح مذاكرات قانون اساسى‏جلسه‏50-32، ص: 1327
صحه گذاشت به دادگاه ارجاع مي‏شود اما اگر از اين طريق طي نشد به دادگاه ارجاع نمي‏شود.
نايب رئيس- آقاي فاتحي بفرماييد.
فاتحي- عرض شود در اصلي كه قبلا مورد بررسي قرار گرفت و تصويب شد ما وقتي كه رئيس‏جمهور را خواستيم عزل كنيم به دو طريق بود، جرايم را تقسيم كرديم به جرايم از نظر سياسي و غير سياسي و نظر به اين‏كه مجلس را نمايندگان ملت دانستيم براي عزل رئيس‏جمهور از نظر سياسي گفتيم مجلس اگر به تنهايي نظر بدهد كافي است و به اين طريق گفتيم كه «پس از حكم ديوان‏عالي كشور به تخلف وي از وظايف قانوني يا رأي مجلس شوراي ملي به عدم كفايت ...» ببينيد همان رأي مجلس به عدم كفايت او براي عزلش كافي بود و اما در اينجا علاوه بر اين‏كه مجلس رأي به عدم كفايت سياسي او داده باز حكم را ارجاع كرده‏ايم به ديوان‏عالي كشور اين ديگر لزومي ندارد.
دكتر باهنر- آنجا بحث عزل بود و اينجا بحث عزل نيست بحث يك نوع خيانتي است كه يك نوع حكومتي خواهد داشت و ثانياً اينجا مجلس رأي مي‏دهد به اين‏كه قابل طرح در ديوان‏عالي كشور است و رأي به عزل يا عدم اعتماد نمي‏دهد.
نايب رئيس- اجازه بدهيد من اين بحث را تكميل كنم، آقاي فاتحي آنجا مسأله رأي به عدم كفايت بود، تشخيص اين‏كه او ديگر كارداني و كارايي‏اش ضعيف است و اصولا بحث خيانت و جرم و اتهام نبود آنجا گفتيم كه اگر رئيس‏جمهور از باب تخلف از وظايف قانوني‏اش قرار است كنار برود بايد ديوان‏عالي كشور رأي بدهد پس دقت كنيد يعني آن موردي را كه اينجا گفتيم بايد برود مجلس، آنجا نگفتيم بايد برود مجلس آنجا گفتيم به دادگاه و آن شق ديگر، در اصل 115 اصلا مطرح نيست و آن شق اين است كه اصلا مجلس نظر مي‏دهد كه اين آدم لايقي نيست دم لياقت و ضعف لياقت هيچ ارتباطي به مورد اصل 115 يا اصل 116 ندارد، اين است كه آن موضوع را در اينجا مقايسه نفرماييد. آقاي هاشمي‏نژاد بفرماييد.
هاشمي‏نژاد- در خود اصل جاي ترديد نيست و خيلي روشن است و مجلس در واقع كسي را انتخاب كرده و بايد استيفاي از حيثيت خودش و نخست‏وزيرش بكند تا بتواند در مملكت كار بكند و اين با هيچ اصل اسلامي منافاتي ندارد و تبعيض هم نيست و درست اكثريت هم بايد قانع بشود كه او قابل تعقيب است يا نيست چون اكثريت مجلس هم انتخابش كرده است ولي پيشنهادي دارم و آن اين است كه همان‏طور كه در رسيدگي به پرونده براي اين‏كه احتمال توطئه از بين برود اين كانال را قرار داديد، كيفيت رسيدگي او هم بايد طوري بشود كه به اعتبارش لطمه‏اي وارد نشود بنابراين يا اين پيشنهاد به رأي گذاشته شود كه مجلس تعدادي را معين بكند كه آنها رسيدگي بكنند يا اگر بنا است كه خود مجلس رسيدگي بكنند اين رسيدگي در جلسه خصوصي باشد.
نايب رئيس- آقاي فارسي بفرماييد.
فارسي- در دفاع از اين اصل يك مقدار صحبت‏هايي شد و ضعف استدلال باعث شد كه شبهه قوي بشود.
نايب رئيس- شما به عنوان موافق مي‏خواهيد صحبت كنيد.
مي‏خواهم توضيح بدهم راجع به فرمايشات شما مخصوصاً كه مسأله استيضاح را با محاكمه مخلوط كرديد. در مواردي كه نمايندگان مجلس سؤال مي‏كنند يا استيضاح‏
                        مشروح مذاكرات قانون اساسى‏جلسه‏50-32، ص: 1328
مي‏كنند آنجا تخلف از انجام وظيفه وزارت است اما اينجا اصلا و به هيچ وجه ربطي به انجام وظيفه ندارد. وزير كشاورزي ممكن است عليه امنيت كشور توطئه بكند ربطي اصلا به كار كشاورزي و وظيفه كشاورزي ندارد اين اصل مربوط به قضيه است. آن وقت براي رسيدگي به اين كار در همه دنيا هست كه آمده‏اند ترتيبي اتخاذ كرده‏اند كه با دقت انجام بگيرد همچنان كه جرايم سياسي را از جرايم عادي جدا كرده‏اند وقتي كه جرايم سياسي به دادگاه مي‏رود گفته‏اند يك هيأت منصفه بيايند به عنوان افراد متخصص در مسائل سياسي و در فعاليت‏هاي سياسي تا حق كسي ضايع نشود، اينجا هم و همين‏طور، وقتي يك وزير متهم مي‏شود به توطئه عليه كشور، در مجلس شوراي ملي يك كميسيون دادگستري هست اينها قضات هستند اينها كساني هستند آقاي دكتر غفوري كه آيين دادرسي را براي ديوان‏عالي كشور تصويب مي‏كنند، اين جور نقشي دارند حتماً اين كميسيون دادگستري كه مركب از قضات و مجتهدين هست اين صلاحيت را به اندازه يك قاضي تحقيق دارد كه بفهمد اساساً جرم سياسي به وقوع پيوسته است يا نه و اينها صلاحيتشان بيشتر از آن قاضي تحقيق است چون اتهام سياسي است و كميسيون دادگستري مجلس شوراي ملي متخصص در جرم‏شناسي سياسي است و اطلاعات سّري كه مي‏تواند به اين كميسيون بيايد ممكن است به دست قاضي تحقيق نرسد.
نايب رئيس- آقاي منتظري بفرماييد.
منتظري- من دو سه اشكال دارم يك اشكالم اين است كه چطور در اين اصل رئيس‏جمهور را ذكر نكرديد؟ در آن اصل كه گذشت ما در آن، عزل رئيس‏جمهور را داشتيم گفتيم در صورتي كه تخلف از وظايف قانوني يعني ولو اين‏كه يك قانوني را عمل نكند غير از توطئه عليه امنيت كشور يا جرم سياسي هست. پس بنابراين براي رئيس‏جمهور هم بايستي كه اين معنا را در نظر بگيريم كه در صورتي كه جرم سياسي داشته باشد، اين‏كه ما در جرايم عادي رئيس‏جمهور را ذكر مي‏كنيم اما در اين اصل رئيس‏جمهور را نمي‏گوييم درست نيست. اشكال دوم اين‏كه اين موضوع همان‏طور كه گفتيم هيچ مربوط به مجلس شوراي ملي نيست آقاي فارسي هم گفتند اگر مي‏خواهيد براي اين‏كه چون منتخب ملت هستند از اين جهت كه حيثيت ملت از بين نرود اين كار را بكنيد، بايستي به كميسيون دادگستري مجلس به عنوان تشكيل پرونده اجازه بدهيد كه آنها يك بازجويي بكنند ببينند واقعاً اين اتهام درست است يا نه و اين هم براي اين است كه ممكن است هر روزي يكي پيدا بشود و اينها را متهم بكند و از كار بازشان بدارد. بنابراين بايستي برود به كميسيون دادگستري مجلس، آنها رسيدگي بكنند، ببينند اين جرم قابل تعقيب هست يا نه اگر جرم قابل تعقيب هست پرونده را بدهند به دادگاهي كه براي جرايم سياسي هست و من بالاخره نفهميدم كه ديوان‏عالي كشور فرقش با دادگاه عالي چيست مگر اين‏كه بگوييد ديوان‏عالي كشور مأمور رسيدگي به جرايم سياسي است. اشكال سوم اين‏كه خوب در مدت رسيدگي اين نخست‏وزير يا اين رئيس‏جمهور، تكليف كشور چه مي‏شود آيا اينها سر كار خواهند بود يا معلق خواهند بود؟ اين را هم ذكر نكرده‏ايد.
دكتر باهنر- اعتراض اول ظاهراً وارد است، فكر مي‏كنم كه اگر آقايان موافقت كنند رئيس‏جمهور و نخست‏وزير و وزيران ولي در اصل 115 فقط نخست‏وزير و وزيران هست. رئيس‏جمهور را اگر موافقت بفرماييد كه اضافه شود مي‏شود رويش نظر داد.
                        مشروح مذاكرات قانون اساسى‏جلسه‏50-32، ص: 1329
كرمي- شما آنجا رأي داديد و تصويب كرديد «بدون وساطت مجلس» اينجا مي‏توانيد بگوييد با وساطت مجلس؟
دكتر باهنر- و اما اشكال دوم آقاي منتظري كه به كميسيون قضائي ارجاع بشود، پاسخ اين است كه ...
طاهري اصفهاني- رئيس‏جمهور را بايد در فصل خودش بحث بكنيم كه اينجا بحث نخست‏وزير و وزيران است.
دكتر باهنر- و اما در زمينه مسأله كميسيون قضائي مجلس هر مسأله‏اي كه در مجلس مطرح مي‏شود طبعاً در اولين مرتبه به كميسيون مربوط و متناسب با اين مسأله ارجاع خواهد شد. يك لايحه يا يك طرح اقتصادي، اول در كميسيون اقتصادي مطرح خواهد شد و يا يك اتهامي مطرح شده در بيرون يا در روزنامه‏ها يا به وسيله اشخاص و ارجاع شده به مجلس، مجلس اول اين را ارجاع شده به مجلس، مجلس اول اين را ارجاع مي‏دهد به كميسيون قضائي تا او روي اين مسأله نظر بدهد، چه بسا در همان كميسيون قضائي مسأله دفن بشود، مثل بسياري از لوايح و طرح‏ها كه در كميسيون مربوط يا تصحيح مي‏شود و يا رد مي‏شود و يا آماده‏اش مي‏كنند براي طرح در جلسة علني، بنابراين طبعاً آن‏چه خواستة شما هست عملي خواهد شد. (منتظري- كميسيون كافي است و احتياجي به رأي مجلس نيست) نه و اما چنان‏چه كميسيون قضائي رسيدگي كرد و از اين نظر مسأله را قابل طرح دانست حق نمايندگان مردم است كه به اين مسأله نظر بدهند كه قابل تعقيب است يا نه.
گزاده غفوري- اگر رأي ندهند منتفي مي‏شود؟
نايب رئيس- فعلا معني اين اصل اين است، اجازه بفرماييد به رأي مي‏گذاريم، آقاي باهنر بفرماييد.
دكتر باهنر- و اما اين‏كه چرا اتهامات سياسي مي‏رود به ديوان‏عالي كشور و جرايم عادي و معمولي مي‏رود به دادگاه‏هاي عادي، جرايم عادي به دادگاه‏هاي عمومي دادگستري معلوم است كه چرا، و اما ديوان‏عالي كشور تا آنجا كه فعلا در ذهن ما است يك دادگاه عالي است براي رسيدگي به مسائل مهم سياسي مملكتي و اما اين‏كه ما در طرح قضاييمان چند نوع دادگاه خواهيم داشت، آيا دادگاه‏هاي رسيدگي به مسائل سياسي جدا است و يا هيأت منصفه بايد اضافه كنيم و يا صورت ديگري، اين بعداً تكميل خواهد شد و اگر بعد ديديم كه يك دادگاه مهم‏تري مسؤول رسيدگي به جرايم مهم سياسي است اين اصطلاح را بعد اينجا عوض بكنيم، فعلا ما با سابقه ذهني كه از ديوان‏عالي كشور داريم به اين اصطلاح روي مي‏آوريم.
نايب رئيس- آقاي مير مرادزهي فرمايشي داريد بفرماييد.
مكارم شيرازي- ترتيب كار عوض شده چهار پنج تا مخالف و چهار پنج تا موافق صحبت مي‏كنند.
نايب رئيس- عملا اين‏طور شده آقاي مير مرادزهي هم بفرماييد بعد به رأي مي‏گذاريم.
موسوي تبريزي- هر كس تذكري دارد اجازه بفرماييد بدهد، اين اصلي كه اينجا هست در كميسيون مشترك گروه‏ها بحث شد وانگهي همان‏طور كه آقاي سبحاني فرمودند روش همان صيانت است منتها ببينيم آيا براي حفظ تثبيت سياست مملكت مي‏توانيم اين كار را ...
نايب رئيس- اين چيزي كه رويش بحث شده، آقاي مير مرادزهي بفرماييد.
                        مشروح مذاكرات قانون اساسى‏جلسه‏50-32، ص: 1330
مير مرادزهي- ما قبلا هم قانون محاكمه وزرا داشتيم هر چند كه تا حالا هيچ وزيري را محاكمه نكرده‏ايم و صلاحيت رسيدگي هم داده بودند به ديوان‏عالي كشور هر چند كه باز وظيفه‏اش رسيدگي شكلي بود نه ماهيتي، ولي در اين مورد به خصوص صلاحيت رسيدگي ماهيتي را هم داده بودند با توجه به پرونده‏اي كه در مجلس بسته مي‏شد و كميسيون قضائي البته، كميسيون قضائي كه در مجلس هست اينها صلاحيت دارند و قوانين را اول اينها بررسي مي‏كنند و بعد به مجلس مي‏رود.
نايب رئيس- آقاي قرشي بفرماييد.
قرشي- بنده با محتواي اصل موافقم ولي دو تا تذكر عبارتي دارم، يكي اين‏كه بنويسيم چنان‏چه اكثريت مجلس به وقوع اتهام رأي دادند، يكي هم اين هيأت عمومي ديوان‏عالي را بنويسيم: «دادگاه صالحه»
نايب رئيس- خيلي متشكر يك كلمه اصلاح شده براي تصريح است و اصل 115 با اين اصلاح براي رأي‏گيري خوانده مي‏شود.
اصل 115- نخست‏وزير و وزيران در صورتي‏كه در زمان تصدي متهم به خيانت سياسي يا توطئه بر ضد امنيت كشور گردند اتهام آنها در مجلس مورد رسيدگي قرار خواهد گرفت و چنان‏چه اكثريت مجلس رأي به عقيب داد، هيأت عمومي ديوان‏عالي كشور رسيدگي به عمل مي‏آورد، مجازات اين جرايم تابع قوانين عمومي است.
 (اخذ رأي به عمل آمد و نتيجه به شرح زير اعلام شد.)
نايب رئيس- نتيجه رأي را اعلام مي‏كنم، عده حاضر در جلسه هنگام اخذ رأي شصت و يك نفر، تعداد كل آراء شصت و يك رأي، موافق سي و هشت نفر، مخالف شش نفر، ممتنع هفده نفر، رد شد.
4- طرح و تصويب اصل 116 (اصل يكصد و چهلم)
نايب رئيس- اصل 116 مطرح است.
مكارم شيرازي- اين‏هم مربوط به همان اصل قبلي است.
نايب رئيس- اين اصل مستقلا مطابق نظر همه‏تان است، اجازه بفرماييد قرائت مي‏كنم:
اصل 116- رسيدگي به اتهام رئيس‏جمهور و نخست‏وزير و وزيران در مورد جرايم عادي با اطلاع مجلس شوراي ملي در دادگاه‏هاي عمومي دادگستري انجام مي‏شود.
به نظر من اين اصل بحثي هم ندارد.
مكارم شيرازي- اين اصل صد درصد درست است ولي اگر آن اصل را بگذاريم كنار، اين اصل بدون آن اصل اصلا نادرست است، چرا؟ به دليل اين‏كه جرايم عادي را گفتيد، ولي درباره جرايم غير عادي كه مهم‏تر است ساكت شديد.
نايب رئيس- عيبي ندارد، تمام اين بحث‏هايي كه ما كرديم شامل اين مطلب هم مي‏شد ديگر بحث به نظر من زائد است اين اصل را به رأي مي‏گذاريم.
خانم گرجي- اين اشكالي كه آقاي طاهري گفتند كه اينجا بحث نخست‏وزير و وزيران است آيا در اين اصل آ وردن رئيس‏جمهور اشكالي ندارد؟
نايب رئيس- اشكالي ندارد البته بهتر است آنجا بيايد ولي گاهي براي جلوگيري از
                        مشروح مذاكرات قانون اساسى‏جلسه‏50-32، ص: 1331
تكرار ناچار مي‏شويم. بنابراين، اصل 116 را براي رأي‏گيري قرائت مي‏كنم:
اصل 116 (اصل يكصد و چهلم)- رسيدگي به اتهام رئيس‏جمهور و نخست‏وزير و وزيران در مورد جرايم عادي با اطلاع مجلس شوراي ملي در دادگاه‏هاي عمومي دادگستري انجام مي‏شود.
لطفاً رأي بگيريد.
 (اخذ رأي به عمل آمده و نتيجه به شرح زير اعلام شد)
نايب رئيس- نتيجه رأي را اعلام مي‏كنم، عده حاضر هنگام رأي‏گيري شصت و يك نفر، تعداد كل آراء شصت و يك رأي، موافق پنجاه و شش نفر، مخالف هيچ، ممتنع پنج نفر، بنابراين تصويب شد، تكبير (حضار سه مرتبه تكبير گفتند)
همان‏طور كه عرض كردم چون بحث در مورد هر دو اصل يكي بود بنابراين بحث تازه‏اي هم نداشتيم.
رشيديان- با همه علاقه‏اي كه هيأت رئيسه به ايجاد نظم دارد، اما مطلبي هست كه بايد توجه داشته باشيد، يك ساعت روي اين اصل بحث شده، بايد خود شما اين شم را داشته باشيد كه البته هم داريد ولي يك مقدار بيشتر بايد دقت بفرماييد كه اين اصل تصويب نمي‏شود و آقاياني كه اينجا صحبت مي‏كنند يا مخالفت مي‏كنند پيشنهاداتشان را قيد بكنند كه چه تغييري داده شود چون يك ساعت تمام روي اين اصل بحث شد هيچ چيزي نه كم نه زياد فقط يك كلمة «در زمان تصدي» اضافه شد كه آن‏هم زائد است، اگر يك مقداري تغيير و تحول پيدا مي‏كرد و يك مقدار كلمات عوض مي‏شدند مسلماً به اين شكل رد نمي‏شد.
5- طرح اصل 117
نايب رئيس- استنباط من اين بود كه اين از آن قبيل نبود، در مواردي ممكن است استنباطم درست نباشد ولي در اين مورد استنباط من اين بود كه مجلس در دو طرف قضيه قرار دارد و اين چون چيزي نيست كه با اصلاح حلش بكنيم، بنابراين اصل 117 مطرح است كه قرائت مي‏شود.
اصل 117- رئيس‏جمهور، نخست‏وزير و وزيران و هيچ يك از كارمندان دولت نمي‏توانند بيش از يك مقام رسمي دولتي قبول نمايند. داشتن هر نوع شغل در مؤسساتي كه تمام يا قسمتي از سرمايه آن متعلق به دولت يا مؤسسات عمومي است و نيز رياست و مديريت عامل يا عضويت در هيأت مديره انواع مختلف شركت‏هاي خصوصي و وكالت دادگستري و مشاور حقوقي براي آنان ممنوع است.
نخست‏وزير به طور موقت تصدي چند وزارت‏خانه را بپذيرد.
سمت‏هاي آموزشي در دانشگاه‏ها و مؤسسات علمي از اين قاعده مستثني است.
نايب رئيس- آقاي قرشي نظري داريد؟ (قرشي- موافقم) آقاي خامنه‏اي نظري داريد؟
خامنه‏اي- من تذكري دارم در مورد اضافه شدن مشاور حقوقي در اينجا، چون اينهايي كه ما اسم برديم از نظر اين است كه مستقيماً در جريان كسب منافع و سوء استفاده از مقام هستند. مشاور حقوقي و اصولا مشاور، اين جا اين خاصيت را ندارد و قبلا هم در پيش نويس نبوده به صرف اينكه يك امر حقوقي است و شباهت با وكالت دارد شامل نمي‏شود. نكته دوم‏
                        مشروح مذاكرات قانون اساسى‏جلسه‏50-32، ص: 1332
اين‏كه در سطر بعد كه نوشته نخست‏وزير مي‏تواند به طور موقت تصدي چند وزارت‏خانه را بپذيرد اين ممكن است پنج، ده وزارت‏خانه را شامل بشود و اين عملي نيست چون حداكثر يك يا دو وزارت‏خانه را مي‏شود گفت ولي نوشتن «چند» اينجا زياد است براي اين‏كه نخست‏وزير دو تا را تعيين مي‏كند و بيست تا وزارت‏خانه را بين سه نفر تقسيم مي‏كند و اين عملي نيست و وزارت‏خانه‏ها مسلماً از كارشان مي‏مانند.
نايب رئيس- نگفتند كه وزرا تقسيم كنند فقط نخست‏وزير، آن‏هم مجلس مي‏تواند اين تشخيص را بدهد كه آيا در چه مرحله است.
سبحاني- اين مشاور حقوقي را خود آقاي خامنه‏اي در جلسه گروه‏ها پيشنهاد كرد.
نايب رئيس- آقاي منتطري بفرماييد.
منتظري- اين مقام رسمي دولتي كه نوشته شده، مقام رسمي و غير رسمي چيست؟
يعني مقام وقتي دولتي شد خود به خود رسمي است؟ (منتطري- بله)
سؤال آقاي منتظري اين است كه مقام وقتي دولتي شد خود به خود رسمي است.
دكتر شيباني- ممكن است رياست افتخاري بدهند.
منتظري- بالاخره مقامي بايد باشد و وقتي مقام، دولتي شد پس رسمي است.
نايب رئيس- لااقل تأكيدي است براي پرهيز از بعضي چيزها.
منتظري- اگر اين‏طوري باشد فردا مي‏گويند همه‏اش افتخاري است بنابراين «رسمي» زيادي است.
نايب رئيس- بنده دو سؤال داشتم كه يكي را آقاي خامنه‏اي فرمودند و دوم اين‏كه وقتش يعني تا كي تصدي وزارت‏خانه را عهده‏دار باشد، اينجا بايد مشخص شود. يكي همه سمت‏هاي آموزشي در دانشگاه‏ها و مؤسسات علمي از اين قاعده مستثني است، اين بيشتر وقت مي‏گيرد، اگر منظور از احتراز از اين‏كه وقت وزرا و نخست‏وزير را بگيرد هست، كه خود اين مقام علمي وقت بيشتر مي‏گيرد چون شب بايد مطالعه بكند و صبح برود سر كلاس، بنابراين، اين دو تا بايد معلوم بشود.
نايب رئيس- آقاي عضدي نظري داريد؟ (عضدي- موافقم) خانم گرجي فرمايشي داريد؟
خانم گرجي- راجع به مشاور حقوقي استفاده سياسي است چرا از او استفاده نشود؟
نايب رئيس- آقاي طاهري اصفهاني نظري داريد؟
طاهري اصفهاني- اولا به جاي «مشاور حقوقي» بايد نوشته شود «مشاورة حقوقي» مسأله بعدي اين‏كه، شما اين اصل را براي چه اينجا گذاشتيد براي اين‏كه افرادي كه مثل رئيس‏جمهور و نخست‏وزير و وزيران عهده‏دار يك مسؤوليتي هستند در مقابل ملت و كشور اينها از كارشان باز نمانند، مگر اين‏طور نيست؟
نايب رئيس- دو چيز است، ذيلش براي جلوگيري از اعمال نفوذ احتمالي است و صدرش مربوط به اين است كه مشاغل دولتي متراكم نشود.
طاهري اصفهاني- اگر اين‏طور باشد بايد در آن قسمت آخر سمت‏هاي آموزشي در دانشگاه‏ها و مؤسسات علمي از اين قاعده مستثني است، يك قيدي مي‏خواهد «در صورتي كه مانع كار و
                        مشروح مذاكرات قانون اساسى‏جلسه‏50-32، ص: 1333
مسؤوليت آنها نباشد».
نايب رئيس- آقاي مكارم شيرازي بفرماييد.
مكارم شيرازي- بنده پيشنهادي دارم و آن اين است كه ما مي‏دانيم با گذشت زمان نيازهاي مملكت تغيير پيدا مي‏كند و به علاوه در يك شرايط ممكن است فرضاً شغل زياد باشد و نفرات كم باشد و يا بالعكس در مسائل تخصصي، پيشنهادم اين است كه بگوييم «مگر در موارد ضرورت به تصويب مجلس» يك همچون قيدي بگذاريد و دست و پاي مردم را هم نبنديد.
نايب رئيس- آقاي يزدي فرمايشي داريد؟
يزدي- روشن است كه ملاك اين اصل رشد استعدادهاست و اين‏كه افرادتان كافي باشد. در مسأله نخست‏وزير كه مي‏گوييد چند تا وزارت‏خانه را مي‏تواند به عهده بگيرد، لااقل اين قيد را بياوريد كه در صورت ضرورت مي‏تواند به طور موقت تصدي چند وزارت‏خانه را بپذيرد.
نايب رئيس- آقاي غفوري بفرماييد.
گلزاده غفوري- البته اينجا كه نوشته شده رئيس‏جمهور و نخست‏وزير و وزيران درست، ولي در مورد كارمندان كاري بكند دست اينها باز باشد و دولت بايد از تمام اينها استفاده بكند و در مورد مشاور حقوقي و وكالت، كاري نكنيد كه در مضيقه باشند.
نايب رئيس- آقاي طاهري گرگاني فرمايشي داريد؟
طاهري گرگاني- يكي از ابتلائات بزرگ مملكت ما مسأله همين دانش‏آموزان است كه گرفتار اين دبيران غير صالح بودند و اينها به انواع و اقسام كلاس را مي‏گذراندند و حتي گاهي نمره دادن در گرو اين مي‏شد كه اينها در آموزشگاه‏ها شركت كنند و خيال مي‏كنم كه تقييد كردن اين ذيل خيلي لازم‏تر باشد از آن، چون فرهنگ آينده، غير از فرهنگ گذشته است.
نايب رئيس- آقاي شهرزادي بفرماييد.
رستم شهرزادي- وقتي نخست‏وزير نتوانست از عهدة تصدي چند تا وزارت‏خانه برآيد خواه ناخواه وزير براي خودش انتخاب مي‏كند و اگر در موقع بحراني كسي پيدا نشد يا نتوانست پيدا كند باز خواه ناخواه خودش بايد تصدي را قبول بكند، همين‏طور در مورد آموزش او در دانشگاه‏ها وقتي ديد كارش سخت است و از عهده‏اي بر نمي‏آيد و وقتش را هم ندارد نمي‏رود.
نايب رئيس- آقاي دكتر آيت بفرماييد.
دكتر آيت- من معتقدم اين را به عهدة مجلس شورا بگذاريم چون مسأله پيچيده‏اي است فقط در مورد رئيس‏جمهور و نخست‏وزير و وزيران اينجا تصميم بگيريم و بقيه يعني كارمندان را بگذاريم به عهدة مجلس شورا.
نايب رئيس- آقاي مراغه‏اي نظري داريد؟ (مقدم مراغه‏اي- مخالفم) آقاي شيباني نظري داريد؟ (شيباني- موافقم) آقاي عضدي نظري داريد؟ (عضدي- موافقم) آقاي باريك‏بين نظري داريد؟
باريك‏بين- يك جهت اين‏كه اين مقام رسمي دولتي ظاهراً رياست و مديريت و معاونت و اينها را در بر مي‏گيرد، اگر به جاي «مقام» ريال «شغل رسمي دولتي» بگذاريم كه كارمندان ادارات را هم در بر بگيرد فكر مي‏كنم بهتر باشد. جهت ديگر اين‏كه با در نظر گرفتن اين‏كه در جمهوري اسلامي رئيس‏جمهور واقعي همان رهبر است و بعد رئيس‏جمهور و نخست‏وزير كه سه تا مقام‏
                        مشروح مذاكرات قانون اساسى‏جلسه‏50-32، ص: 1334
برجسته در صدر مملكت هستند اگر قانون تجويز كند كه رئيس‏جمهور بتواند در عين اين‏كه رئيس‏جمهور است مقام نخست‏وزير را هم داشته باشد.
نايب رئيس- اين چه ربطي به اينجا دارد؟ ما شغل‏ها را جدا كرده‏ايم.
باريك‏بين- اين هم شغل است به خاطر اين عرض كردم كه اگر مجلس رأي عدم اعتماد به او داد از مقام نخست‏وزير بيفتد ولي در مقام رئيس‏جمهوري باشد.
نايب رئيس- ما اين شغل‏ها را قبلا تفكيك كرده‏ايم و مربوط به اصول قبل است و در دستور امروز نيست. آقاي مراغه‏اي بفرماييد به عنوان مخالف صحبت بكنيد.
مقدم مراغه‏اي- به نام خدا، البته بنده مطلب زيادي ندارم عرض بكنم، فقط مي‏خواهم عرض بكنم كه اين را يك اصل نمي‏توان گفت بلكه يك ضد اصل است، اصل چيزي است كه بر مبناي آن اصل ساير قوانين لازم بشود، اينجا آمديد مستثنيات را ذكر كرديد كه نبايد اين كار بشود، به عقيده بنده اين باشد جزو قوانين عادي باشد و هيچ لزومي ندارد كه به عنوان يك اصل ذكر شود. الان ايرادي كه بر ما گفته مي‏شود اين است كه در يك اصل توضيحات زيادي را مي‏آوريم كه منع و محدود مي‏كند و هيچ‏گونه راهي براي آينده دستگاه حكومتي باز نمي‏كند و به عقيده بنده اين توضيحات زائد است.
نايب رئيس- آقاي قرشي بفرماييد به عنوان موافق صحبت بكنيد (يزدي- پس ممنوعيت‏ها همه‏اش ضد اصل است.) آقاي قرشي به عنوان موافق جواب مي‏دهند، بفرماييد.
قرشي- بسم الله الرحمن الرحيم. اولا اين اصل زمينه شرعي دارد همان‏طور كه در گذشته از فرمان مالك اشتر خوانده شد، و يك شرطهايي است به نام شرط مباح، و آن اين است كه من به يك شخص مي‏گويم كه من تو را با اين شرط اجير مي‏كنم يا فلان قرارداد را مي‏بندم به شرط اين‏كه فلان كار مباح را انجام بدهي، پس از لحاظ شرعي اين اصل زمينه شرعي دارد. از لحاظ ديگر ما كه نمايندگان ملت هستيم بايد بعد از مطابقت با دستور خدا مصلحت ملت را در وضع قوانين در نظر بگيريم. اين شرايط از دو لحاظ مصلحت ملت را در بر دارد، يكي اين‏كه اينها بيشتر فعاليت‏هايشان در مسير كارهاي ملت قرار مي‏گيرد و ديگري اين‏كه از اين مقامات و اين مشاغلي كه اينجا قيد شده سوء استفاده نمي‏كنند و چون در صورت بودن اين شرايط نمي‏توانند سوء استفاده بكنند اين به صلاح و مصلحت ملت است. و از طرف ديگر در نهج البلاغه داريم كه اميرالمؤمنين عليه السلام، به كفش خود وصله مي‏زد و به ابن عباس فرمود اين چه اندازه ارزش دارد؟ گفت ارزشي ندارد و قيمتي ندارد، فرمود به خدا سوگند اميرالمؤمنين بودن و سرپرست بودن براي شما ارزشي در نزد من از اين كفش بي‏ارزش‏تراست، مگر آن‏كه حقي را اقامه بكنم يا ظلم و مظلمه‏اي را از بين ببرم. مي‏خواهيم كساني كه در رأس امور واقع مي‏شوند اشخاصي باشند كه دنيا پرست و سودجو و نظير اينها نباشند، كساني باشند كه گرد دنيا دوستي بر دامنشان حتي المقدور ننشسته باشد. اماآن‏چه آقاي رشيديان فرمودند راجع به مدتش، مدت تا وقتي است كه ضرورت ايجاب مي‏كند. اما اين‏كه فرمودند وزارت‏خانه ازعهده يك نفر نخست‏وزير ساخته نيست اين هم فكر مي‏كنم مهم نباشد چون نخست‏وزير مي‏تواند به وسيله معاونان آن وزارت‏خانه تا ضرورت ايجاب مي‏كند آن وزارت‏خانه را اداره بكند. اما مسأله مشاورة حقوقي، اين‏هم آن‏طوري كه جناب آقاي خامنه‏اي فرمود در مظان اين هست كه اگر اين سمت را داشته باشند ازمقامش سوء استفاده بكند و اين هم به ضرر ملت تمام مي‏شود لذا فكرمي كنم اين قيد هم بايد باشد. اما آن‏چه كه جناب‏
                        مشروح مذاكرات قانون اساسى‏جلسه‏50-32، ص: 1335
آقاي مراغه‏اي فرمودند كه اين را نمي‏شود «اصل» گفت، بايد عرض كنم كه يك اصل بسيار موجه متنابهي است و شايد از ساير اصل‏ها بالاتر و بيشتر مصلحت و صلاح امت را در نظر دارد و عرض كردم كه زمينه شرعي هم دارد. و بعد كه فرمودند مشكلات ايجاد مي‏كند، به نظر من هيچ مشكلي را ايجاد نمي‏كند، ماشرط مي‏بنديم از همين حالا كه كسي نمي‏تواند متصدي امور ما باشد كه حائز اين شرايط باشد، اگر حائز نيست برود كنار و اشخاصي كه واقعاً خير انديش هستند و به نفع اين ملت مي‏توانند با اين شرايط كار بكنند آنها جلو بيايند و مقام را قبول بكنند.
نايب رئيس- آقاي منتظري سؤالي داريد؟
منتظري- فرض كنيد يكي در فرمانداري كار مي‏كند و عصر مي‏خواهد برود در شير و خورشيد كار كند، نمي تواند؟ ما عبارت «كارمندان دولت» در اينجا مخالفيم.
نايب رئيس- آقاي ضيائي مطلبي بود؟
دكتر ضيائي- عرض مي‏كنم كه چرا بايد عده‏اي دو سه نوع كار داشته باشند و عده زيادي بيكار بگردند؟
نايب رئيس- همين‏طور است، اينها زمينه‏هاي بيكاري عده‏اي زياد و پركاري عده‏اي ديگر مي‏شود.
رباني شيرازي- من يك نوشته‏اي خدمتتان فرستادم، ملاحظه بفرماييد.
نايب رئيس- اين‏كه ربطي به اين مسأله ندارد. (رباني شيرازي- چرا، قسمت دومش مربوط مي‏شود.) پيشنهاد آقاي رباني اين است كه نه تنها در هيأت مديره بلكه در هيأت امناء هم نمي‏توانند شركت داشته باشند. من اين اصل را براي رأي‏گيري مي‏خوانم.
رشيديان- اول اصلاحات را انجام بدهيد بعد رأي بگيريد.
فاتحي- من با اين اصل مخالفم.
نايب رئيس- بسيار خوب، شما اگر مخالف هستيد رأي مخالف بدهيد. من اصل 117 را براي رأي‏گيري مي‏خوانم و ديگر به هيچ سؤال و تذكري جواب داده نمي‏شود.
اصل 117- رئيس‏جمهور، نخست‏وزير وزيران و هيچ يك از كارمندان دولت نمي‏توانند بيش از يك شغل دولتي قبول نمايند. داشتن هر نوع شغل در مؤسساتي كه تمام يا قسمتي ازسرمايه آن متعلق به دولت يا مؤسسات عمومي است و نيز رياست و مديريت عامل يا عضويت در هيأت مديره انواع مختلف شركت‏هاي خصوصي و وكالت دادگستري و مشاوره حقوقي براي آنان ممنوع است. نخست‏وزير مي‏تواند به طور موقت تصدي چند وزارت‏خانه را بپذيرد. سمت‏هاي آموزشي در دانشگاه‏ها و مؤسسات علمي از اين قاعده مستثني است.
 (اخذ رأي به عمل آمد و نتيجه به شرح زير اعلام شد)
نايب رئيس- نتيجه رأي‏گيري، عده حاضر در جلسه هنگام اخذ رأي پنجاه و نه نفر، تعداد كل آراء شصت رأي (يك رأي خارج شد) آراء موافق چهل و شش رأي، آراء مخالف چهار رأي، آراء ممتنع نه رأي، بنابراين تصويب نشد. اصل بعدي خوانده مي‏شود.
دكترشيباني- تعداد نمايندگان شصت نفر بوده، در اينجا اشتباه كرده‏اند. (عده‏اي نمايندگان- رأي‏گيري مخدوش است.)
تهراني- بايد دوباره رأي بگيريد چون رأي‏گيري مخدوش است.
نايب رئيس- مي‏فرماييد رأي‏گيري مخدوش است؟
                        مشروح مذاكرات قانون اساسى‏جلسه‏50-32، ص: 1336
يزدي- حد نصاب براي رأي چهل و هفت نفر بايد باشد يا چهل و هشت نفر؟
نايب رئيس- اين مسأله را مطرح نفرماييد فقط و فقط رأي‏گيري مخدوش است، مي‏توانيم دوباره رأي بگيريم (همهمه نمايندگان.)
مقدم مراغه‏اي- اين‏كه روال هميشگي شد.
تهراني- ما گفتيم چهل و هفت رأي، ملاك حد نصاب است.
نايب رئيس- يك اشكال دقيق اينجاست كه بر فرض مخدوش بودن، اين، فقط مربوط به يك رأي مي‏شود و اين يك رأي چون اگر اضافه هم كنيم، چهل و هفت رأي مي‏شود، باز هم حد نصاب لازم نداريم.
پرورش- وقتي كه رأي مخدوش است، بايد مجدداً رأي‏گيري بشود يا نشود؟
نايب رئيس- معني مخدوش بودن اين است كه يك طرف مسأله احتمال نتيجه ديگر بدهد. چون شبهه راجع به يك رأي است به فرض اين‏كه يك رأي اضافه كنيم در نتيجه اثري نمي‏كند، پس باز هم نمي‏توانيم مجدداً رأي‏گيري كنيم.
رباني شيرازي- شما دو سوم آراء را چند رأي مي‏دانيد؟
نايب رئيس- اين بحثش در اينجا نيست، بناي ما تا به حال چهل و هشت رأي بوده است يعني وقتي چهل و هشت رأي داشتيم اصل تصويب مي‏شود.
رشيديان- همه نمايندگان مجلس مي‏گويند رأي مخدوش است، شما چه مي‏گوييد؟ با يك اصلاح جزيي آن را دوباره به رأي بگذاريد.
پرورش- شما يك اصل مردمي را بعد از اين همه صحبت و بحث مي‏خواهيد رد كنيد؟ خوب، يك اصلاح در آن به عمل بياوريد و مجدداً رأي بگيريد.
نايب رئيس- آقاي پرورش، من به اين اصل رأي موافق داده‏ام، ولي هنگام رأي‏گيري عده‏اي از آقايان تشريف مي‏برند بيرون، در نتيجه اين اصل مردمي با يك رأي كمتر رد مي‏شود.
 (عده‏اي نمايندگان- دوباره به رأي بگذاريد) ازدوستان خواهش مي‏كنم پيشنهادي كه مخالف نظم جلسه باشد به من ندهيد كه نمي‏پذيرم.
رشيديان- وقتي همه نمايندگان مجلس مي‏گويند مخدوش است چرا شما مقاومت مي‏كنيد؟
نايب رئيس- براي اين‏كه مسؤوليتش به عهدة من است.
رشيديان- چه مسؤوليتي؟ اصلاح كنيد و دوباره رأي بگيريد.
رباني شيرازي- شما آقاي دكتر بهشتي تابع نظر اكثريت مجلس هستيد.
نايب رئيس- دراين مورد خير. (همهمه نمايندگان)
هاشمي‏نژاد- چرا همين الان تعيين نمي‏كنيد كه حد نصاب در رأي چقدراست؟
نايب رئيس- آقاي هاشمي‏نژاد يك وقتي است كه شما مي‏فرماييد الان دستور جلسه را كنار بگذاريم و راجع به اين مسأله صحبت كنيم، اين بحث جداگانه‏اي است ولي تا اين لحظه در مورد تمام اصول ما چهل وهشت رأي را ملاك قرار داده ايم. آقايان جز اين‏كه وقت را مي‏گيريد ونمي‏گذاريد به اصول ديگر بپردازيم، چه نتيجه‏اي دارد؟
موسوي اردبيلي- مسأله اين است كه اكثريت معتقدند كه رأي‏گيري مخدوش است.
نايب رئيس- من كه توضيح دادم آقاي موسوي اردبيلي. (موسوي اردبيلي- ولي اكثريت توضيح را قبول ندارند.) من به اين اصل رأي مثبت دادم، يعني علاقه داشتم اين‏
                        مشروح مذاكرات قانون اساسى‏جلسه‏50-32، ص: 1337
اصل تصويب شود ولي اين علاقه نبايد باعث شود كه از مجراي اصولي اداره اين جلسه مهم، به خاطر اين مسأله تخلف كنم.
رباني شيرازي- شما بايد تابع اكثريت باشيد. اكثريت مي‏گويند مخدوش است و بايد دوباره رأي بگيريد.
نايب رئيس- من دارم توضيح مي‏دهم آقا، مي‏گويم كه مخدوش بودن حداكثر راجع به يك رأي است و نه بيشتر.
دكترشيباني- آقاي بهشتي، ما الان پيشنهاد مي‏كنيم كه در همين جلسه معين كنيد كه دو سوم آراء چقدر است.
نايب رئيس- اجازه بدهيد اين بحث را خاتمه دهيم و به اصول بعدي بپردازيم.
خامنه‏اي- چون روي اين اصل وقت صرف شده حذفش صلاح نيست و طرح مجددش باعث اتلاف وقت در جلسات آينده است. شما با پيشنهادي كه مي‏شود اصلاح عبارتي كنيد و رأي بگيريد.
موسوي تبريزي- شما يك اصلاح عبارتي بكنيد، يعني يك كلمه «كارمند عالي‏رتبه» را اضافه كنيد و رأي بگيريد، آن وقت من و آقاي مكارم رأي مثبت مي‏دهيم و حد نصاب نمي‏شود.
موسوي اردبيلي- دراينجا كه چنين اشكالي پيش مي‏آيد چه كسي بايد تصميم بگيرد، هيأت رئيسه؟
نايب رئيس- بله آقاي موسوي اردبيلي، دراينجا بايد هيأت رئيسه تصميم بگيرد. مسأله بسيار روشن است، براي اين‏كه در موقع رأي‏گيري مسلماً تعداد نمايندگان حاضر در جلسه بيش از شصت نفر نبوده، خدشه رأي هم مربوط به همين قسمت است كه پنجاه و نه نفر بوده‏اند يا شصت نفر. بنابراين اگر فرض كنيم كه شصت نفر در جلسه بوده‏اند تعداد آراء موافق از چهل و شش به چهل و هفت رأي مي‏رسد كه باز هم به حد نصاب نمي‏رسيد، پس به هيچ عنوان امروز قابل تجديد رأي نيست و من اين كار را نمي‏كنم.
دكتر ضيائي- ما كاري به نتيجه رأي‏گيري نداريم، ما مي‏گوييم رأي مخدوش است.
رباني شيرازي- اصلاح كنيد و دوباره به رأي بگذاريد. (همهمه نمايندگان) من نمي‏دانم چرا شما ديكتاتوري رفتار مي‏كنيد؟ (نايب رئيس- من؟ من فكرنمي‏كنم) بله شما، اكثريت مجلس مي‏گويند كه يا اصلاح كنيد يا دوباره به رأي بگذاريد ولي شما مرتب توضيح مي‏دهيد كه اگر يك رأي هم اضافه شود چه مي‏شود.
نايب رئيس- اگراكثريت بگويند كه خلاف رفتار كن، من اين كار را نمي‏كنم.
رباني شيرازي- نمي‏گويند خلاف كنيد، پيشنهاد مي‏كنند كه اصلاح كنيد و تغيير بدهيد و مجدداً اصل را با ورقه رأي بگيريد.
نايب رئيس- آقاي عزيز ما يك آيين‏نامه‏اي براي اداره جلسات‏مان داريم. در آن آيين‏نامه گفته شده است كه اگر اصلي به رأي گذاشته شد ديگر در همان جلسه قابل طرح نيست مگر آن‏كه به گروه برگردد.
رباني شيرازي- اين در صورتي است كه پيشنهادي نباشد. ما الان پيشنهاد مي‏دهيم آن را اصلاح كنيد، اين‏كه منع آيين‏نامه‏اي ندارد.
                        مشروح مذاكرات قانون اساسى‏جلسه‏50-32، ص: 1338
نايب رئيس- لطفاً آيين‏نامه رامطالعه كنيد ببينيد چنين كاري مي‏توانيم بكنيم؟
موسوي اردبيلي- اگر بر طبق آيين‏نامه در اين‏گونه موارد هيأت رئيسه بايد تصميم بگيرد، خوب تصميم بگيرند.
نايب رئيس- بر طبق آيين‏نامه بايد هيأت رئيسه تصميم بگيرند، يعني مسؤول جلسه بايد تصميم بگيرد. (همهمه نمايندگان)
رباني شيرازي- اين درست نيست آقا، همه نمايندگان مجلس معتقدند كه رأي‏گيري مخدوش بوده و بايد رأي گرفت ولي شما قبول نداريد.
يزدي- آقاي دكتر با يك كلمه غائله ختم مي‏شود.
نايب رئيس- با كدام كلمه؟ همه مي‏گويند با يك كلمه مسأله تمام است.
يزدي- اين‏كه شما مي‏فرماييد خدشه در اين است كه آيا پنجاه و نه نفر در جلسه بوده‏اند يا شصت نفر، يك ملاك ديگر خدشه هم هست. (نايب رئيس- آن ملاك خدشه كه مي‏فرماييد چيست؟) و آن، يك رأي اضافي تعهدي است كه حتي با سند مي‏توانيم نشان بدهيم يعني از دو جهت خدشه است، و چون دو جهت خدشه وجود دارد شما در رأي‏گيري تجديد نظر بفرماييد.
نايب رئيس- آن رأي اضافي كه شما مي‏فرماييد، موافق است يا مخالف؟ (يزدي- مخالف) اگر فرض كنيم كه آن يك رأي، رأي مخالف هم بوده نتيجه‏اي در رأي‏گيري ندارد.
يزدي- چرا، براي اين‏كه وقتي به قيد قرعه يك رأي اضافي را حذف فرموديد، چون رأي مثبت حذف شد، پس در حقيقت دو رأي مثبت از مجموع آراء مثبت حذف و خارج شده است و در عوض يك رأي هم به آراء مخالف اضافه گرديده.
نايب رئيس- پس مي‏فرماييد دو خدشه وجود دارد؟ آن‏چه شما مي‏فرماييد معنايش اين است كه يكي از آقايان موافقين رأي خود را در گلدان نينداخته است.
يزدي- يعني اين‏كه يكي از مخالفين، دو رأي كبود در گلدان انداخته است تا غير از رأي كبود خودش يك رأي به آراء مخالف اضافه شود.
نايب رئيس- بنده مي‏گويم شصت كارت كه بيشتر در اينجا نبوده است اگر در آن موقع شصت نفر در جلسه باشند و به تعبير جناب‏عالي يك مخالف هم دو تا كارت در گلدان انداخته باشد، پس بايد شماره كارت گلدان شصت و يك باشد، اين‏كه معقول نيست آقا. (همهمه نمايندگان)
رشيديان- آقا چرا اين قدر معطل مي‏كنيد؟ شما به هيچ پيشنهادي توجه نمي‏كنيد.
نايب رئيس- من حضور دوستان عرض كردم كه از من، تخلف از مقررات به استناد رأي جلسه نفرماييد.
صدوقي- آقاي دكتر بهشتي شما كاري به نتيجه نداشته باشيد، آيا اين رأي‏گيري برخلاف بوده يا نبوده؟ اگر مخدوش بوده، دوباره رأي بگيريد.
نايب رئيس- جناب صدوقي، دوباره رأي بگيريد.
رباني املشي- تشخيص اين مسأله با هيأت رئيسه است ولي هيأت رئيسه الان بيايند تصميم بگيرند كه در اين مورد يك نظرخواهي هم با دست بكشد.
نايب رئيس- آقاي رباني، من كه حرفي ندارم اينجا اشتباه شد من نمي‏خواهم عرض كنم كه اين يك مسأله‏اي است كه تصميمش با ماها است و آقايان نبايد در اين مورد تصميم‏
                        مشروح مذاكرات قانون اساسى‏جلسه‏50-32، ص: 1339
بگيرند، بلكه بنده عرض مي‏كنم تشخيصي كه ما مي‏دهيم اين است كه اين اصل چون در اينجا رد شد بايد مجدداً به گروه برگردد تا قابل طرح در جلسه علني باشد. پيشنهاد آقايان اين است كه به خاطر اين اصل ما آيين‏نامه را زير پا بگذاريم، و من عرض كردم كه شخصاً خلاف نمي‏كنم.
رباني شيرازي- آقايان مي‏گويند رأي‏گيري مخدوش بوده است. (همهمه نمايندگان)
نايب رئيس- اگر همه با هم صحبت كنيم از همين بحث هم نتيجه نمي‏گيريم خواهش مي‏كنم رعايت نظم جلسه را بفرماييد. آقاي فارسي مطالبي داريد؟
فارسي- اين اصل به شكلي كه از كميسيون آمده بايد در اينجا مطرح شود كه مطرح نشده و شما يك تغييراتي در آن داده‏ايد. من پيشنهاد مي‏كنم شما اين اصل را بدون اين تغييرات و به همان شكل كه از كميسيون آمده مطرح كنيد و به رأي بگذاريد.
خامنه‏اي- آقاي رئيس اجازه بدهيد من ماده 49 آيين‏نامه را مي‏خوانم، در اين ماده آمده است كه «هر گاه اصلي از اصول در مجلس تصويب شود مجدداً قابل طرح در مجلس نيست مگر در شوراي نهايي كه در مرحله چهارم صورت مي‏گيرد» اما اگر يك اصلي رد شد در اين مورد ديگر چيزي ندارد و آيين‏نامه در اين مورد ساكت است بنابراين آن‏كه شما فرموديد در مورد اصلي هست كه تصويب شده و ديگر قابل رأي‏گيري مجدد نيست.
نايب رئيس- ما در آيين‏نامه يك ماده ديگر هم داريم كه راجع به يك مطلب دوبار رأي گرفته نمي‏شود.
خانم گرجي- اشكال وارد است و توضيح شما را نمي‏پذيرند.
پرورش- اجازه مي‏دهيد دو كلمه عرض كنم؟ (همهمه نمايندگان)
طاهري اصفهاني- چرا وقت تلف مي‏كنيد؟ اگر تصميم با هيأت رئيسه است و مجلس بر طبق آيين‏نامه اداره كنيم. اگر در يك موقع مجلس و يا حتي هيأت رئيسه رأيي بدهد كه به نظر مسؤول مجلس تخلف از آيين‏نامه است اين هيچ وقت براي او مجوز نيست. هيچ مسؤولي در هيچ جايي، نمي‏تواند برخلاف مقرراتي كه وجود دارد يا اين‏گونه عذرها، رفتار كند.
رشيديان- شما همين اصل قبلي را اگر تغيير نداديد؟ پس چرا در اين اصل مي‏فرماييد اگر تغييري داده شود بايد به گروه برگردد؟
نايب رئيس- ما در اصول قبلي اگر تغييري داده‏ايم قبل ازاعلام رأي‏گيري بوده است.
دكتر ضيائي- اگر اختلاف نظر بين هيأت رئيسه و نمايندگان در مخدوش بودن و نبودن بود، در اينجا چه بايد كرد؟ اينجا اكثريت بايد تصميم بگيرد يا هيأت رئيسه يا مسؤول جلسه؟
نايب رئيس- من روي مخدوش بودن يا نبودن نظري ندادم، بلكه بنده عرض كردم بر فرض مخدوش بودن، چون يك رأي مخدوش، نتيجه رأي‏گيري را عوض نمي‏كند، بنابراين باز هم نمي‏توانيم برخلاف آيين‏نامه رفتار كنيم و رأي‏گيري را تجديد نماييم. (يكي از نمايندگان- ايشان مرتب حرف اول را مي‏زنند و به هيچ وجه به رأي اكثريت احترام نمي‏گذارند.)
 (همهمه نمايندگان)
                        مشروح مذاكرات قانون اساسى‏جلسه‏50-32، ص: 1340
رباني شيرازي- آقاي بهشتي، در كجاي آيين‏نامه دارد كه اگر اصلي رد شد و افراد تقاضاي تجديد رأي‏گيري كردند، نمي‏توان آن را دوباره به رأي گذاشت؟ (زنگ ممتد نايب رئيس)
نايب رئيس- آقايان اجازه بدهيد به اصل ديگر بپردازيم اين همه بحث به خاطر يك كاري كه آيين‏نامه به ما اجازه نداده، جز اتلاف وقت چيز ديگري نيست. (رباني شيرازي- اگر شما هر كار دلتان مي‏خواهد مي‏كنيد، بكنيد.) اگر اجازه داده بوديد به اصول ديگر بپردازيم از آن وقت تا به حال دو اصل ديگر هم تصويب كرده بوديم. الان اصل 118 مطرح است، اين را عرض كنم كه اصل 118 بايد راجع به وظيفه ارتش نوشته مي‏شد و اين اصل متأسفانه در موقع تنظيم افتاده و چاپ نشده، بنابراين آن اصل را فردا چاپ مي‏كنيم و به جلسه علني مي‏آوريم. فعلا اين اصل خوانده مي‏شود.
6- طرح اصل 118
اصل 118- در زمان صلح بايد با حفظ تمرينات و آمادگي نظامي نيروي انساني و امكانات ديگر ارتش در كارهاي امدادي و فعاليت‏هاي توليدي و جهاد سازندگي به كار افتد.
نايب رئيس- آقاي فوزي فرمايش داريد؟
فوزي- در زمان رژيم قبلي، گاهي اوقات به عنوان اين‏كه مي‏خواهند اين ماشين‏آلات سنگين ارتش را براي مؤسسات خيريه بفرستند، سوء استفاده‏هايي مي‏كردند. بنابراين اگر در اينجا بعد از كلمه «امدادي» يك لفظ «عمومي» اضافه شود ديگر امكان سوء استفاده نيست.
نايب رئيس- متشكر، آقاي رشيديان؟
رشيديان- مي‏دانم كه پيشنهاد كردن اصلا فايده ندارد، براي اين‏كه صد نفر پيشنهاد مي‏كنند ولي دست آخر آن اصل با همان عبارت به رأي گذاشته مي‏شود و رد مي‏شود. من الان حرفم اين است كه از اينجا وارد يك فصل از اصول قانون اساسي، يعني اصل مربوط به ارتش مي‏شويم. حالا مي‏خواهيم ببينيم بايد بدون مقدمه وارد اين مطلب شد؟ يعني از وسط مطلب شروع به طرح اصول بعدي كرد؟ (نايب رئيس- فقط يك اصل در اينجا جا افتاده.) اتفاقاً همان اصل مهم است. اول بايد دروازه بحث را گشود بعد ...
نايب رئيس- آقا، صبح شماها در جلسه مشترك بوده‏ايد و همة اين مطالب در آنجا صحبت شده است.
رشيديان- شما چرا نمي‏گذاريد صحبت كنيم؟ من مخالفم و مي‏خواهم صحبت كنم، نمي‏توانم؟
نايب رئيس- پس اجازه بدهيد اسم شما را به عنوان مخالف يادداشت كنم. آقاي طاهري گرگاني سؤالي داريد؟
طاهري گرگاني- «در زمان صلح بايد با رعايت وظايف نظامي الخ» نوشته شود يعني «تمرينات و آمادگي» اگر تبديل به «رعايت وظايف» شود عبارت بهتر خواهد بود.
نايب رئيس- آقاي خزعلي؟
خزعلي- عبارت «با حفظ تمرينات» كافي و گويا نيست بايد نوشته شود.
 «با حفظ استمرار تمرينات ...»
                        مشروح مذاكرات قانون اساسى‏جلسه‏50-32، ص: 1341
منتظري- اين‏كه نوشته شده «نيروي انساني و امكانات ديگر ارتش در كارهاي امدادي و فعاليت‏هاي توليدي جهاد سازندگي به كار افتد» يعني به طور مجاني يا اين‏كه اينها در اين‏گونه مؤسسات كار مي‏كنند و چيزي هم دريافت مي‏كنند؟
نايب رئيس- اين‏گونه فعاليت‏ها هم دولتي است و او كه از دولت حقوق مي‏گيرد، به او مي‏گويند در زمان صلح وقتت را در اين راه هم صرف كن.
منتظري- مجاني؟ اين‏كه با آن اصل قبلي كه كارمند دولت نبايد در دو جا كار كند تناقض دارد.
نايب رئيس- آقاي باريك‏بين سؤالي بود؟
باريك‏بين- چنين فرموديد يك اصل در اينجا افتاده، پس بايد اين اصل را اصل 119 قرار بدهيم كه آن اصل سر جايش محفوظ باشد. ديگر اين‏كه عبارت «نيروي انساني و امكانات ديگر ارتش» را در اول اصل قرار دهيم، از نظر عبارت و جمله‏بندي مناسب‏تر است.
منتظري- به جاي «حفظ تمرينات» بنويسيم «انجام تمرينات»
نايب رئيس- آقاي فاتحي فرمايشي داريد؟
فاتحي- اين‏كه مي‏گوييد افراد ارتش با حفظ تمرينات نظامي، بايد در كارهاي امدادي و توليدي و جهاد سازندگي هم فعاليت و كار بكنند، درست مثل اين است كه بگوييم دانشجويان و طلاب علوم ديني در عين اين‏كه درس مي‏خوانند در كارهاي عمراني و نظامي هم بايد شركت داشته باشند.
بيت اوشانا- بايد در سازندگي مملكت شركت كنند، اين يك وظيفه براي ارتشي‏ها است.
فاتحي- به نظر من اين يك تكليف شاقي است كه به گردن ارتشي مي‏گذاريم. اگر اين‏طور است پس بايد براي ديگران هم، مثلا دانشجويان و طلاب علوم ديني هم تكليف‏هايي معين كنيم و بگوييم در عين اين‏كه درس مي‏خوانيد بايد مثلا در جهاد سازندگي هم شركت كنيد. اين، چرا بايد اختصاص به ارتش داشته باشد؟
نايب رئيس- اين الان در بعضي از كشورهاي دنيا هم دارد عمل مي‏شود. آقاي رباني شيرازي فرمايشي بود؟
رباني شيرازي- معناي اين اصل اين است كه ما نظام را از هم گسيخته بكنيم.
نايب رئيس- پس شما مخالفيد؟ (رباني شيرازي- بله) پس اجازه بدهيد من اسمتان را يادداشت كنم. آقاي هاشمي‏نژاد سؤالي داريد؟ (هاشمي‏نژاد- آن‏چه مي‏خواستم بگويم به وسيله يكي از دوستان گفته شد.) آقاي مكارم؟ (مكارم- من موافقم) بسيار خوب، پس آقاي رشيديان به عنوان مخالف بفرماييد صحبت كنيد. (عده‏اي از نمايندگان- ايشان از جلسه بيرون رفته‏اند.) پس نفر دوم يعني آقاي رباني شيرازي به عنوان مخالف بفرماييد صحبت كنيد.
رباني شيرازي- نيروي نظامي بايد خود را آماده كند، تمرينات ببيند، فنون جنگي ياد بگيرد براي اين‏كه مجهز باشد و با دشمن مقابله كند. اگر وقتش زياد است بايد از مدت خدمت بكاهيم و اگر وقت زياد ندارد معنا ندارد كه برود در جاهاي ديگر كار كند. و اگر امروز مي‏بينيم ما از نيروي نظامي استفاده مي‏كنيم، يك زمان استثنايي است، به حكم ضرورت است، دوراني است كه الان كاري ندارند، به همين جهت از وجود آنها استفاده مي‏كنيم علاوه بر اين‏كه در حال حاضر ضرورت اجتماعي هم داريم، چون بعد از انقلاب است و مي‏خواهيم همه‏
                        مشروح مذاكرات قانون اساسى‏جلسه‏50-32، ص: 1342
نيروها را وادار به كار بكنيم، ولي فردا كه اين ضرورت نيست ديگر معني ندارد كه نيروي نظامي را به ادارات ديگر بفرستيم، يعني نه به امور نظاميش برسد و نه به كارهاي ديگر.
نايب رئيس- آقاي مكارم به عنوان موافق بفرماييد صحبت كنيد.
مكارم شيرازي- اين اصل، يك اصل بسيار سازنده و مفيدي است، منتها اگر جوابش كاملا در نظر گرفته شود. ما مي‏دانيم در ارتش‏ها به عنوان احتياط يك نيروي عظيم انساني و يك نيروي عظيم ما در در آنجا ذخيره مي‏شود. چه مانعي دارد در زماني كه اينها به ميدان‏هاي جنگ نمي‏روند و در عين حال تمريناتش را هم مداوم ادامه مي‏دهند، چون يك نيروي عظيم احتياطي هست، طبعاً مي‏تواند هم از نظر نيروي انساني و هم سرمايه‏هاي ديگر براي عمران و آبادي مملكت سرمايه‏گذاري كند و اين كار، جلوي معطل شدن يك نيروي عظيم را خواهد گرفت. مخصوصاً يكي از افسران لايق كه به انقلاب خدمت كرده راجع به همين مسأله يك پيشنهاد مفصلي داد كه بسيار در خور توجه بود. او مي‏گفت ما اين قدر بولدوزر و ماشين‏آلات و افراد متخصص داريم، چرا در زمان صلح از وجود اينها استفاده نمي‏شود؟ و همان‏طور كه شما فرموديد در دنيا هم اين كار، عملي شده و نتيجه مثبت داده است. بنابراين از اين نيروي ملي به نفع ملت، بدون اين‏كه به ارتش ضرر زده شود، استفاده مي‏شود. اما اين‏كه گفتند اگر وقتشان زياد است مدت را محدود كنيد، جوابش اين است كه اين، درست مثل نيروي آتش نشاني است كه بيست و چهار ساعت بايد آماده باشند. چون جنبه احتياطي دارند بايد هميشه باشند و هميشه آماده كار هم باشند. (رباني شيرازي- هيچ لزومي ندارد دو سال باشد، يك سال باشد.)
و اما اين‏كه مي‏فرماييد اگر اين كار را بكنيم، ارتش متلاشي مي‏شود، به شهادت خود ارتش، ارتشي متلاشي نمي‏شود بلكه گاهي از حال ركود هم در مي‏آيد و يك حالت تحرك به او مي‏دهد. (رباني شيرازي- اين شهادت آنهايي است كه مي‏خواهند ارتش را متلاشي كنند.)
نايب رئيس- آقاي رباني مباحثه نفرماييد. آقاي حجتي كرماني سؤالي هست؟
حجتي كرماني- اين اصل بسيار خوب است، منتها يك نكته به نظر من مي‏رسد كه اگر ارتش اين كار را به صورت اجبار بخواهد بكند، نتيجه دارد؟ و از نظر شرعي چه صورتي پيدا مي‏كند؟
منتظري- آن‏چه كه موجب ابهت و عظمت كشور و ارتش مي‏شود، تشكيل ارتش است كه هميشه آماده و مهيا براي دفاع باشند. اگر قرار باشد جنگي پيش بيايد و يك مقداري از آنها در سقز در حال بنايي باشند و يك مقدارشان هم در خراسان در حال گندم چيدن، تا بياييم آنها را جمع و جور كنيم دشمن حمله كرده و كشور متلاشي شده است. اصلا نفس تشكل، موضوعيت دارد.
نايب رئيس- آقاي موسوي اردبيلي فرمايشي داريد؟
موسوي اردبيلي- من يك سؤالي دارم و تذكري، ما الان اصول مربوط به ارتش را مطرح كرديم. من آن روز درخواست خود ارتش را در اين مجلس مطرح كردم .. الان اگر اصول مربوط به ارتش است اجازه بدهيد خواسته آنها كه مشورت با نماينده ارتش است، برآورده شود. من آن روز كه اين مسأله را مطرح كردم هم شما و آقايان قبول كرديد و به نظر من الان موقعش هست كه نمايندة آنها هم بيايد حرفش را بشنوم. الان برادر ما آقاي مكارم به نامه يك ارتشي استناد مي‏كنند. اگر نظر آنها اين چنين است، نماينده‏اي بفرستيد تا ما هم واقعاً
                        مشروح مذاكرات قانون اساسى‏جلسه‏50-32، ص: 1343
بدانيم كه آيا در ارتش چگونه تصميم گرفته مي‏شود. اكثر ماها اطلاعي در اين مورد نداريم. قبلا در شوراي انقلاب راجع به ارتش، يعني راجع به دو ارتشي عالي‏رتبه يك تصميم خام گرفته شد و ديديم چه ضربه‏اي وارد شد. من فكر مي‏كنم خوب است نماينده ارتش هم بيايد با او صحبت كنيم تا دوباره آنچنان تصميمي گرفته نشود. الان همين اصول و دو سه تا اصل ديگر مربوط به ارتش كه آماده مي‏شود اجازه بفرماييد يك نفر از ماها مأمور شود و برود با آنها صحبت كند تا وقتي در جلسه مطرح مي‏شود، اين اصول قبلا با نظر و رسيدگي آنها تهيه و تنظيم شده باشد.
نايب رئيس- اين مأموريت به عهده خود جناب‏عالي است.
دكتر ضيائي- الان چهل و نه نفر در جلسه حضور دارند و شما مي‏خواهيد با چهل و نه نفر به اين اصل رأي بگيريد، معلوم است كه اين اصل هم رأي نمي‏آورد.
نايب رئيس- ما نمي‏خواهيم رأي بگيريم، ما داريم بحث مي‏كنيم. آقاي حسيني هاشمي فرمايشي بود؟
حسيني هاشمي- اصولا رفاه اقتصادي الان ضرورت دارد و توليد ملي ضربه خورده، در مرحله كشاورزي كه ان شاء الله تعالي تأمين مي‏شود، بعداً حتي مرحله كارگاهش هم لازم است. اگر مدت خدمت در ارتش طولاني‏تر شود، كار جهاد سازندگي به شكل نظام يافته‏تري پيش مي‏رود. يك سال خدمتشان مخصوص يادگيري فنون نظامي باشد و بس، و يك سال بقيه مخصوص بازسازي كشور يك نظام وسيع باشد تا ان شاء الله مملكت آباد و سربلند شود. علاوه بر اين، اين كار ايجاد اشتغال مي‏كند، يعني پس از پايان خدمت سربازي به همان سرباز، زميني را كه آباد كرده واگذار مي‏كنند و از اين راه مشكلات زياد اقتصادي را مي‏توان حل كرد.
نايب رئيس- از آقاي موسوي اردبيلي خواهش مي‏كنيم درمورد مطلبي كه بيان فرمودند خودشان قبول زحمت كنند و با نماينده آنها تصميم بگيرند.
موسوي اردبيلي- اگر من از طرف هيأت رئيسه مأذون هستيد. آقاي مقدم مراغه‏اي سؤالي بود؟
مقدم مراغه‏اي- پيشنهاداتي هم از طرف نمايندگان ارتش جمهوري اسلامي شده كه ادعا مي‏كنند از طرف مجلس خبرگان مورد توجه قرار نگرفته، اگر اجازه مي‏دهيد من اين نامه را به آقاي موسوي اردبيلي بدهم تا ايشان نمايندگان اين گروه را هم دعوت كنند.
نايب رئيس- و لطف كنيد كه يك نسخه از آن را هم زيراكس بگيرند تا فردا بتوانيم در جلسه گروه‏ها از آن استفاده كنيم، متشكرم.
7- پايان جلسه‏
نايب رئيس- با اجازه دوستان جلسه را ختم مي‏كنيم. جلسه علني آينده، فردا ساعت سه بعد از ظهر خواهد بود.
 (جلسه ساعت هفده و چهل و سه دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        مشروح مذاكرات قانون اساسى‏جلسه‏50-32، ص: 1345
                        جلسه پنجاهم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه در ساعت پانزده روز 29 مهرماه 1358 هجري شمسي برابر با بيست و نهم ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب‏
1- اعلام رسميت جلسه و نطق قبل از دستور آقاي مقدسي شيرازي‏
2- طرح و تصويب اصل 114 (اصل يكصد و سي و نهم)
3- طرح اصل 115
4- طرح تصويب اصل 117 (اصل يكصد و چهل و يكم)
5- طرح تصويب اصل 118 (اصل يكصد و چهل و سوم)
6- طرح تصويب اصل 119 (اصل يكصد و چهل و هفتم)
7- طرح تصويب اصل 120 (اصل يكصد و چهل و پنجم)
8- طرح تصويب اصل 121 (اصل يكصد و چهل و ششم)
9- طرح تصويب اصل 124 (اصل يكصد و چهل ونهم)
10- پايان جلسه‏
دبيرخانة مجلس بررسي نهايي قانون اساسي‏
                        مشروح مذاكرات قانون اساسى‏جلسه‏50-32، ص: 1347
1- اعلام رسميت جلسه ونطق قبل از دستورات آقاي مقدسي شيرازي‏
نايب رئيس- جلسه رسمي است. آقاي مقدسي فرمايشي داريد بفرماييد
مقدسي شيرازي- بنده چند روز است تصميم دارم صحبت كنم. بسم الله الرحمن الرحيم. چون بعضي ازمسائل پيش آماده‏به به‏نظرمي‏رسدعده‏اي از آن سوء تعبير مي‏كنندبنده مي‏خواهم براي‏روشن شدن‏اذهان‏عده‏اي وظيفه خودم را انجام بدهم‏وتااندازه‏اي مردم راروشن كنم و به‏حكم‏آيه‏ي «حسبا الله ونعم الو المولي‏و نعم النصير» چند اصل‏ها است‏كه بنده در نظر گرفته‏ام درباره‏اش صحبت‏كنم كه با اين ايام هم مناسب است. يكي اصل ولايت فقيه و امامت امت است كه پس از اين همه صحبت‏ها وبحث‏هايي كه رويش شده است و اين مخالفت‏ها كه انجام گرفت كه مي‏شود گفت روي هم رفته ده روز در اطراف اين اصل صحبت شد و تمام و كمال با دقت نظرهايي كه بود كاملًا تحت بررسي چه از لحاظ فقهي و چه اجتماعي تمام اطراف و جوانبش‏در نظر گرفته شد و باكمال‏دقت‏از تمام فقهاو دانشمنداني‏كه در اينجا بودندو همه گونه اطلاعات كافي داشتنددر اطراف اين اصل كاملاتحقيقات شد وافرادي‏هم كه در خارج‏بودند متوجه شدند. چون البته اين مجلس‏خبرگان‏مجلس عظيمي است‏و قانون اساسي خيلي‏مهمي را درصد تدوين‏و تصويب مي‏كند كه اساس قوانين بعد واقع خواهد شد و افكار اين ملت‏را روشن خواهد كرد، ولي اشكال در اين است كه دشمنان ساكت نمي‏نشينند و دشمن اصلي هم همان كسي است كه منافعش از دست رفته و در خارج نشسته و تمامه اين دسته‏هايي كه‏در اطراف و گوشه كناربسيج كرده است به‏طرف مجلس كه هر چه‏مي‏توانندبه دستور آن شيطان‏اصلي كه آنجاست‏اعوان‏و انصار خودش راوادار مي‏كند كه هرچه مي‏توانند عليه‏اين مجلس تبليغ كنندو هرچه از دستشان بر مي‏آيد كوتهي نكنندلذا حالا كه‏اين اصل تمام شده است شروع كرده‏اند به تبليغات خارجي. ملت ما كه مسلمان است رشد پيدا كرده ديگر گوش به اين حرف‏ها نمي‏دهدولي بعضي‏ها كه توجه به‏اين‏مسائل ندارند وغافل هستنداز اين صحبت‏هايي كه‏اينجا شده است ممكن است تحت تأثير واقع‏بشوندو افكارشان مشوش‏بشودلذا ما ناچار هستيم‏يعني بنده و همچنين‏بعضي از آقايان‏ديگر هم شيادوظيفه‏خودشان بدانندكه اين‏مسأله را محققانه‏براي مردم روشن كنند؛ كه هيچ ابهامي در هيچ‏گوشه آن نباشدزيرا ماهدف‏بزرگي در پيش داريم‏چون انقلاب بزرگي انجام گرفته‏به اين آساني نمي‏شود از دست داد و درباره‏ي‏اين مسائل يك‏عده اشخاصي جاهل كه در گوشه و كنار از حقيقت‏مطلب‏خبر ندارند درباره‏اش صحبت بكنندسه اصل است كه بنده تصميم دارم به ياري خدا يك ربع ساعت امروز فردا و پس فردا هم ناچاراً در اين باره صحبت بكنم چون وظيفه واجب، بنده را ملزم كرده است كه درباره اين سه اصل مطالبي را به‏عرض برسانم تا ملت ما بيدار شوند و حقيقتاًمتوجه بشوند كه چه بوده است. يكي از اين اصول، ولايت فقيه و امامت است، فقيه ملت و امامت‏
                        مشروح مذاكرات قانون اساسى‏جلسه‏50-32، ص: 1348
است يك اصل است.
اصل دوم‏حاكميت‏است كه مي‏شوددو اصل و يكي هم درباره اقتصاد است كه ان‏شاالله‏بعداً صحبت مي‏كنيم‏اگر به حقيقت اين دو اصل توجه شوداين دو اصلي هستند كه‏تفكيك‏ناپذيرند، يعني رهبري است با اصل حاكميت ملت اصلًا از هم جدايي ندارد. يك كسي مي‏گويد من اين را قبول ندارم و آن را مي‏خواهم اين اصلًاحكمي درباره امري كرده است كه از هم جدا نشدني است. حالا ان شاء الله بايداين منطق را ثابت كنم. رهبري، يعني رهبري الهي‏يك چيزي‏است كه مثل‏رهبري‏هاي دنيايي وديكتاتوري‏نيست چون شاه‏هم مي‏گفت من رهبرم، اماآن رهبري مردم را به چاه مي‏انداخت، آن ديكتاتوري نبودنه‏رهبري به حكم‏اجباراسمش را رهبري گذشته بودند. رهبري آن است كه الهي باشدهمان رهبري كه انبياء (ع) و آن رهبري كه ائمه هدايت داشتند و معصومين‏داشتند و بعد هم علماي عاملين‏رهبري دين اسلام‏را ادامه دادندكه حقيقتاً مكتبي است مترقي‏و اگر حقيقت اين مكتب‏روشن شود تمامه بشريت‏بايد وارد اين مكتب شوند. من از اين رهبري تعجب مي‏كنم‏وواقعاً تعجب‏آور است چون ما در خارج ديديم‏و لمس كرديم‏كه اگر اين رهبري نبود تمامه ملت ماهنوززير اسارت وذلت به سرمي‏برد. اين ديكتاتورخائن كثيف‏زيرچكمه‏هاي ستمگر خود دلش مي‏خواهدكه مردم از خانه‏هادر بيايندو بزنند همه را بكشند. اين چه نيرويي‏بودو چه كسي اين كار راكرد؟ خدا خواست كه چنين رهبري را براي ما بفرستد و اگر اين رهبر روحاني نبود ما را از مملكت خارج مي‏كردند و مي‏گفتند اين آخوندها به درد نمي‏خورند و چون اين رهبر روحاني و فقيه نبود هيچ كس قبلش نداشت حتي خود اين علما هم مي‏گفتند كسي كه فقيه نباشد به درد رهبري ما نمي‏خورد و درست هم مي‏گفتند كسي كه فقاهت نداشته باشد و فقيه نباشد و نتواند احكام الهي را استنباط و اجرا كند اين را البته طرد مي‏كنندو مي‏گويند اين صلاحيت‏فقاهت را نداردو از روز اول‏كنار مي‏رفت. معناي‏ولايت فقيه چيست؟ اگر حضرت‏آيت الله خميني‏نايب الامام فقاهت نداشت از همان روز اول علما مي‏گفتند برويد كنار، شما را لازم نداريم و قبول نداريم براي اين‏كه احكام خداوند را نمي‏توانداستنباط بكند وكسي هم نتوانست‏استنباط بكند به درد نمي‏خورد. اما چون فقيه بود و تمام صفحات‏و كمالات‏هم در وجودش‏به نحو اتم و اكمل بود توانست بر اين امت‏رهبري بكند و آنها را از زير بار ظلم‏و استثمار واستكباربيرون بياورند. پس ملت چه وقت به‏حق خودش مي‏رسد؟ اگر رهبرهاي دنيا و ديكتاتورها بتوانند سرنوشت‏را تأمين‏كنند كه حاكميت ملت، يعني ملت بتواندحكم بكند، آزاد باشد، ملت بتواند بگويد سرنوشت من‏اين است من بايد به حق خودم‏برسم‏و اين‏ميسر نيست مگر آن وقتي كه‏يك رهبر صحيح جامع الشرايط با آگاهي‏كامل‏و تمام صفت شجاعت، تقوا، مدير، مدبر در آن وجود داشته باشد، ما از چنين اشخاصي رهبري مي‏خواهيم‏و بحمدالله خداوند متعال يك چنين رهبر بزرگواري‏را به ما عنايات كرد. يك همچون‏شخصيت بزرگي را كه خدا انتخابش كرد كدام ابر قدرتي مي‏توانست‏آن را از اين مملكت‏بيرونش بكند؟ و همه را سر جاي خودش بنشاند اگر دست قدرت خدا وپشتيباني امام زمان (ع) نبود، ما «بالايمان و البصيره» ايمان به اين‏مطلب داريم دست خدا بيرون آمدكه اين ملت از اسارت و ذلت رهايي‏يابدو بدانيد خدايي‏كه اين قدرت نمايي‏ها را كرد و اين همه فداكاري‏هايي كه انجام گرفت‏و اين همه شهدايي كه در اين راه‏شهيد شدند همان خدا قدرت و توانايي‏داردكه اين انقلاب تداوم‏پيدا كند تا مردم‏
                        مشروح مذاكرات قانون اساسى‏جلسه‏50-32، ص: 1349
مسلمان‏ايران، ملت شجاع مسلمان ما به هدف نهايي خودشان برسندو خيال نكنند كه اين همه اخلال‏گري‏كه در اطراف مملكت مي‏كنند براي اين‏كه اين نهضت مسلمين‏را از بين ببرند ونابود كنند. يك روز مي‏آيد اطراف مجلس خبرگان را مي‏گيرندو يك روز در جاي ديگر جمع مي‏شوند هر ساعتي‏اين شياطين‏در كنندو بندند اين كساني كه‏اينجا گرد آمده‏اند بدون جهت نيامدندبا فكرو با ايمن‏بدون هيچ‏گونه تكبري، مگر فقيه مي‏تواندمتكبر باشد، فقيه كه تكبر ندارد فقيه مثل امام خميني است كه پس از اين همه استقامت‏ها، دربه‏دري‏ها، انسان فراموش مي‏كند واقعاً وقتي كه ايشان پيروز شدند مردم در حيرت بودند كه امور چگونه انجام مي‏گيرد و با وجود اين همه ديكتاتورها چگونه مي‏شود پيروز شد يك وقت ديدند دست خدا قدرت خدا اين رهبر بزرگوار را برانگيخت و خودش بود و خودش، نه اسلحه داشت نه چيز ديگري، فقط و فقط خدا را داشت. از همه چيز گذشت و فقط گفت: «حسبنا الله» خدا ما را كفايت مي‏كند و خدا هم دستگيريش كرد و ملتي را نجات داد و از اسارت و ذلت رهايي بخشيد. الان هم رفته در قم در خانه‏ي كوچكي نشسته است كه اين خانه هم مال خودش نيست، مال آقاي يزدي است. ببينيد و بفهميد كه وقتي خداوند مي‏خواهد قدرت نمايي كند آيت الله خميني را موارد و بعدش هم نگوييد كه معلوم نيست چه طور بشود اگر در فيض خدا، در رحمت خود باز شد، اين دانشمنداني كه در تقاطع دنيا مثل حوزه علميه قم و مشهد هستند درس رهبري را از رهبر خودشان گرفته‏اند و موضع خودشان را پيدا كرده‏اند. موضع همان موضع، رهبر همان رهبري است كه ان شاالله بايد پشت سر اين رهبر رهبري‏ها به وجود بيايد خدا هم كمك مي‏كند.
 «يدالله مغلوله»؟ دست خدا باز است مگر دست خدا بسته شد كه اين همه در گوشه و كنار مي‏نشينند و براي اين‏كه مردم را تضعيف كنند تبليغات سوء مي‏كنند كه مردم را گمراه كنند و ضعف و سستي در مردم پيدا بشود؟ اينها همه مربوط به عوامل ضد انقلاب است كه مي‏آيند مي‏گويند نه نمي‏شود چرا نمي‏شود؟ اين شخص يا به خدا ايمان ندارد يا اين‏كه انصاف ندارد. بحمدالله همه چيز وجود دارد، رهبري بس بزرگوار كه حقاً بنده گمان مي‏كنم از امام زمان (ع) الهام مي‏گيرد بله اين رهبر پشتيباني چون امام زمان (ع) دارد و حتماً امام زمان (ع) پشت سرش است. ما مي‏شنويم و مي‏بينيم كه ديكتاتورها اين همه بر بشر ظلم كردند و آنها را تاراج كردند اين همه مي‏شنويم كه ديكتاتوري‏هاي دنيا، اين ضد بشرها مستضعفين دنيا را مرتب مي‏كشند و زير چكمه‏هاي خود نابود مي‏كنند. خداوند چنين رهبري را براي ما فرستاد كه دنيا به رهبريش اعتراف كرد. ما هنوز اينجا معطليم، اكثر مردم باور نمي‏كردند كه امام خميني رهبر شوند اما ما ديديم كه رهبر بود و رهبر شد و ان شا الله بعد از اين هم خواهد بود و اين انقلاب هم تداوم دارد و به هدف نهايي خود هم ان شاء الله خواهد رسيد. فقط خواهش من از رفقا اين است كه سعي و كوشش بكنند كه اين چند صباحي را كه براي ما باقي مانده است غنيمت بشمارند و درباره اين مسائل خيلي تكراري فكر نكنند. براي هر اصلي يك مخالف و يك موافق كافي است خواهش مي‏كنم در اطراف يك موضوعي كوچك زياد بحث نكنند، چون اين طولاني‏تر كردن‏ها خوب نيست و اظهار مسائل تكراري هم خوب نيست چون وقت ما كم است به ياري خداوند سعي كنيم هرچه زودتر اين مجلس را خاتمه بدهيم و اين قانون اساسي را كه مي‏توان گفت بهترين قانوني است كه تا به حال نوشته شده، قانوني است كه باعث نجات و سعادت بشر است، مسير رهبري را روشن كرده است. اگر رهبري ولو مثل آقاي خميني هم‏
                        مشروح مذاكرات قانون اساسى‏جلسه‏50-32، ص: 1350
نباشد لكن رهبري باشد كه بتواند اداره كند، اگر چنين رهبري نباشد ديكتاتورها دو مرتبه دمار از روزگار مردم در مي‏آورند. به احترام خون‏هاي شهدايي كه در اين راه جان خود را از دست داده‏اند ما مي‏دانيم مقصر آن كساني هستند كه مي‏خواهند تفرقه و اختلاف به وجود بياورند. هر كس بخواهد كوچك‏ترين خللي به اين انقلاب وارد سازد مخالف قرآن و اسلام است. ديروز آقاي دكتر بهشتي فرمودند نامه‏اي از دانشجويان داراب رسيده است كه نوشته‏اند اين مجلس خبرگان درست كار نمي‏كنند، اينها را تحريك كرده‏اند، اينها را گمراهشان كرده‏اند. چه كسي اينها را گمراه مي‏كند؟ مسلمان كه اين كارها را نمي‏كند، مگر اين خبرگان را چه كسي اينجا آورده است؟ ما به انتخاب مردم و با نظر آيت الله خميني به اينجا آمده‏ايم (بعضي از نمايندگان- ما را ملت انتخاب كرده است.) بنده گفتم امام دستور ارشادي دادند و مردم هم ما را انتخاب كردند و ايشان هم فرمودند كه اينها درستند اگر درست نبودند كه انتخابشان نمي‏كردند و مي‏گفت نه، اينها به درد ما نمي‏خورد بنده به صراحت عرض مي‏كنم هر دانشمند، هر حقوق‏دان، هر ذي صلاحيتي را كه مايلند بياوريد اينجا بنشيند و در مورد اين قوانيني كه وضع شده بحث مي‏كنيم تا معلوم شود اين قانون بهترين قانون اساسي است كه براي جامعه وضع شده است. نهايت بعضي‏ها هستند كه نمي‏توانند ببينند. آن دشمن سرسختي هم كه منافعش از دست رفته است، امكان ندارد كه يك گوشه بنشيند و تحريكات نكند او تلاش مي‏كند بلكه بتواند يك مملكت را به هم بريزد تا منافع از دست رفته خودش را دوباره به دست بياورد. اينها مي‏خواهند اختلاف و اغتشاش ايجاد بكنند. ما به چشم خودمان ديديم كه رمز پيشرفت ما در مملكت وحدت بود و حالا داريم از همديگر جدا مي‏شويم، يعني ما نمي‏خواهيم اين انقلاب باقي بماند؟ آيا نمي‏خواهيم مملكت‏مان آزاد باشد؟ يا نمي‏خواهيم اين ملت به هدف خويش برسد؟ ما همه طالبيم ولي دشمن بيدار است و دارد تحريكات مي‏كند مسلمان‏ها هم جاهلانه، كوركورانه دارند آن وعده‏هاي شيطاني كه از حلقوم اشخاص ناپاك بيرون مي‏آيد گوش مي‏دهند و باعث تفرقه مي‏شود. من مي‏خواهم صراحتاً به اهالي محترم داراب كه آنجا نشسته‏اند برسانم، برادران ديني، خواهران ديني، اي عزيزان اسلام كه خواهران و برادران شما براي اسلام جان دادند متوجه باشيد شياطين، مخصوصاً شيطان بزرگ شما را گمراه نكند، بيچاره‏تان نكند، اينها تماماً القائاتي است كه از طرف دشمنان شما مي‏شود، بيدار باشد. ما ان شاء الله مسأله ولايت فقيه را براي شما تحقيقاً تشريح مي‏كنيم و به تمام آن كساني كه در خود شهرستان داراب و آنهايي كه در اطراف داراب هستند و به تمام آن مناطق برسانيد كه مگر شما توجه نداريد كه دانشمندان شما از حوزه علميه قم و از حوزه علميه مشهد و ساير شهرستان‏ها به دستور امام خميني، ملت و مردم اين اشخاص ذي صلاحيت را انتخاب كرده‏اند، فكر اينها فكر امام و فكر امام هم فكر اينهاست.
حجتي كرماني- بدجوري از نمايندگان مجلس دفاع مي‏كنند اين بدترين نوع دفاع از مجلس است. آقاي خميني كي فرمودند اين اشخاص را انتخاب كنيد؟
نايب رئيس- آقاي حجتي اجازه بدهيد، آقاي مقدسي بفرماييد ادامه بدهيد.
اين بدترين نوع است شما سر جايتان بنشينيد. بنده گفتم از خارج، بنده از جو خارج از مجلس دارم صحبت مي‏كنم، بنده از داخل مجلس چيزي نگفتم، مجلس ما محترم است، من كه از اول گفتم اينها خبرگان مردمند، مجلس تقصيري ندارد تقصير از خارج از مجلس ما است. آمريكا و جنايت‏كاراني كه منافعشان را از دست داده‏اند دارند كار را خراب مي‏كنند. مجلس‏
                        مشروح مذاكرات قانون اساسى‏جلسه‏50-32، ص: 1351
خبرگان كه دارد كار خودش را انجام مي‏دهد من كار به داخل مجلس ندارم صحبت من براي آن كساني كه در خارج از مجلس هستند، مي‏باشد. من مي‏خواهم آنها را آگاه كنم زيرا واجب است اين خيانت به قرآن است كه عده‏اي در خارج بنشينند و نسبت به مجلس خبرگان حرف‏هايي بزنند. اين صحيح نيست كه اين فرصت از دست برود چون علاقه‏منديم اين قوانين و اصول تصويب بشود و وظيفه‏مان را انجام بدهيم. فردا برحسب تكليفي كه برعهده دارم بقيه مطالبم را بيان مي‏كنم اكنون كه وسائل تبليغي در اختيار داريم بايد از آن به نحو مشروح استفاده كنيم زيرا همين كه از مجلس خارج شديم وسيله از دستمان مي‏رود.
2- طرح و تصويب اصل 114 (اصل يكصد و سي و نهم)
نايب رئيس- بسم الله الرحمن الرحيم. وارد دستور مي‏شويم دو اصل يعني سه اصل اينجا مطرح شده است رويش هم بحث و صحبت شده يكي در آن هفته و دو اصل هم ديروز كه براي اصلاحات لازم برحسب تذكرات دوستان به جلسه گروه‏ها فرستاده شده، اين اصول را يكي يكي مي‏خوانيم و تصميم نهايي را درباره‏اش مي‏گيريم. آقاي آيت اصل 114 را بخوانيد.
اصل 114- صلح دعاوي راجع به اموال عمومي و دولتي يا ارجاع آن به داوري در هر مورد موكول به تصويب هيأت وزيران است و بايد به اطلاع مجلس نيز برسد. در مواردي كه طرف دعوي خارجي باشد و در موارد مهم داخلي بايد به تصويب مجلس برسد، موارد مهم را قانون تعيين مي‏كند.
نايب رئيس- در اين باره به قدر كافي صحبت شده و فقط اين كلمه «نيز» بايد از سطر دوم برداشته شود و در سطر سوم» به تصويب مجلس برسد» اضافه شود، بنابراين لطف كنيد و «نيز» را از سطر دوم خط بزنيد و همان جايي كه گفتم بگذاريد. درباره اين اصل به قدر كافي در جلسه گروه‏ها و آنجا بحث شده است ولي در عين حال مي‏بينيم پنج نفر از دوستان اسم نوشته‏اند آقاي يزدي فرمايشي داريد؟
يزدي- معمولًا قانون، كلي را معين مي‏كند و حكم مي‏دهد، زيرا اين كلمه «مورد» مال مصداق است و پيشنهاد بنده اين است كه اگر به جاي موارد «حدود» بگذارند بهتر است.
نايب رئيس- وقتي كه گفته مي‏شود «موارد مهم» شامل همه مي‏شود، آخر مصاديق كه گفته مي‏شود مثلًا مصاديق جنس اعلي اجناس بعدي هستند كه آنها هم كلي هستند، معيار اهميت را قانون معين مي‏كند شايد بهتر اين باشد كه بنويسيم «معيار اهميت را قانون تعين مي‏كند». (همهمه نمايندگان)
يزدي- ولي ارزش قانون به يك بيان كلي است.
هاشمي‏نژاد- چون مواد در مجلس موارد مهم را ذكر مي‏كند بنابراين در موارد داخلي هم بايد بنويسيم حدود قوانين و اهميت آن معلوم شود.
نايب رئيس- بسيار خوب، اجازه بدهيد، آقاي موسوي.
موسوي تبريزي- بنده دو اصلاح عبارتي دارم يكي راجع به اين‏كه موقع صلح دعاوي در اموال عمومي و دولتي و ديگر اين‏كه با تصويب مجلس شوراي ملي و موكول به تصويب هيأت وزيران است.
گلزاده غفوري- عرض بنده يكي راجع به همان «نيز» است كه شما فرموديد و ديگر
                        مشروح مذاكرات قانون اساسى‏جلسه‏50-32، ص: 1352
اين‏كه درباره موارد بنويسيم «در موارد لزوم» و در سطر آخر بنويسيم «پس از تصويب مجلس انجام بگيرد» اين بهتر است.
فوزي- عرض بنده اين است كه صرفاً اطلاع مجلس چه نقشي دارد كه اينجا نوشته شده است با تصويب شوراي ملي؟
نايب رئيس- براي اين است كه بدون اطلاع دولت با تصويب مجلس به اطلاع مردم مي‏رسد اين در واقع يك نوع حفاظ است و در اين باره صبح صحبت شد. آقاي فاتحي بفرماييد.
فاتحي- يك اصلاح عبارتي است، راجع به صلح و دعاوي اموال عمومي و دولتي است و ارجاع آن به داوري در هر مورد موكول به تصويب هيأت وزيران است.
نايب رئيس- بسيار خوب آقاي مرادزهي بفرماييد.
مير مرادزهي- بنده چون صبح نبودم حالا اگر اجازه بدهيد به عنوان مخالف صحبت كنم يا يك نفر به عنوان موافق بيايد صحبت بكند تا براي من روشن شود.
نايب رئيس- اجازه بدهيد من توضيح مي‏دهم بيبنيد شايد حل بشود. صبح اين قدر توضيح داده شده «در مواردي كه صلح دعاوي هست البته راجع به اموال عمومي و دولتي» اگر مهم نباشد و همان تصويب هيأت وزيران كافي باشد منتها ملزم هستند كه به اطلاع مجلس برسانند تا نمايندگان ملت در جريان باشند، به نظر شما تا اينجايش كه اشكالي ندارد؟
مير مرادزهي- اگر منظور عنوان مجلس و هيأت دولت است و اگر منظور دعوايي است كه مطرح مي‏شود كه از اين دعاوي زياد داريم دولت عليه اشخاص دعوي دارد و اشخاص عليه دولت دعوي دارند و ده درصد از اين دعاوي شايد مربوط به دولت باشد بنابراين به عقيده بنده به نظر نمي‏رسد كه به تصويب مجلس شوراي ملي برسد.
نايب رئيس- اجازه بدهيد من توضيح بدهم. آنجا كه تصميم بگيرند اقامه دعوي كنند و محاكمه كنند آنجا اجازه نمي‏خواهد نه از طرف هيأت وزيران و نه از مجلس احتياج به اجازه ندارد ولي اگر دولت خواست به عنوان نماينده ملت و طرف دعوي چه داخلي باشد و چه خارجي خواستند با هم صلح كنند يعني اگر خواستند پاي دادگاه در بين نباشد آنجايي را كه دادگاه دخالت نمي‏كند و صرفاً دولت از در صلح وارد مي‏شود مي‏گوييم نتيجه كار را از طريق نمايندگان ملت به ملت مي‏رساند و اگر هم مهم باشد و يا طرف هم خارجي است اصلًا نمايندگان ملت تصميمي در اين باره نمي‏گيرند، منظور اين است، آقاي يزدي.
آقاي بهشتي- صلحش خير وقتي دعوي در دادگستري مطرح شد صلحش ديگر چه موضوعي دارد؟
حجتي كرماني- ارجاع به داوري چيست؟
نايب رئيس- ارجاع به داوري اين است كه اصولًا در بعضي از قراردادها قبل از اين‏كه به محكمه ارجاع كنند به قاضي تحكيم مي‏دهند يعني به داور ارجاع مي‏كنند. خوب آقا فقط براي رأي‏گيري، اصل را مي‏خوانيم‏
اصل 144 (اصل يكصد و سي و نهم)- صلح دعاوي راجع به اموال عمومي و دولتي‏
                        مشروح مذاكرات قانون اساسى‏جلسه‏50-32، ص: 1353
يا ارجاع آن به داوري در هر مورد موكول به تصويب هيأت وزيران است و بايد به اطلاع مجلس برسد.
در مواردي كه طرف دعوي خارجي باشد و در موارد مهم داخلي بايد به تصويب مجلس نيز برسد، موارد مهم را قانون تعيين مي‏كند.
 (اخذ رأي به عمل آمد و نتيجه آن به شرح زير اعلام شد.)
نايب رئيس- عده حاضر در جلسه پنجاه و نه نفر، تعداد كل آرا پنجاه و نه رأي، آراء موافق پنجاه و سه رأي، آراء ممتنع چهار رأي، آراي مخالف دو رأي، بنابراين تصويب شد. تكبير (حضار سه مرتبه تكبير گفتند.)
3- طرح اصل 115
نايب رئيس- اصل 115 مطرح است كه مي‏خوانيم:
اصل 115- هر گاه رئيس‏جمهور، نخست‏وزير يا وزيران به خيانت سياسي متهم شوند دادگاه صالح براي رسيدگي به جرايم سياسي به اتهام آنها رسيدگي مي‏كند و چنان‏چه اتهام در زمان متصدي آنها باشد پرونده براي مجلس شوراي ملي نيز فرستاده مي‏شود تا درباره سؤال، استيضاح يا تعليق متهم تصميم مقتضي اتخاذ شود.
نايب رئيس- همين‏طور كه مي‏خواندم به نظر مي‏رسيد كه مي‏شود اين كلمه «شود» آخر را اگر صلاح بدانيد «گردد» بشود بهتر است، موافقيد؟ اين‏طور مي‏نويسيم «پرونده براي مجلس شوراي ملي نيز فرستاده مي‏شود، تا درباره سؤال استيضاح يا تعليق متهم تصميم مقتضي اتخاذ گردد. آقاي هاشمي‏نژاد بفرماييد.
هاشمي‏نژاد- مطلب بنده اين است كه در زمان تصدي رئيس‏جمهور، نخست‏وزير احياناً اگر توطئه‏اي در كار بود كه كسي بخواهد آنها را به جرايم سياسي متهم كند در مجلس براي رسيدگي به پرونده آنها كانالي باشد كه به آنها اتهامات وارده رسيدگي بكنند تا آن توطئه خنثي شود. بنابراين مسأله فقط در زمان تصدي آنها مطرح است ولي به قول بعضي از دوستان اگر بنويسيم «هر گاه رئيس‏جمهور، نخست‏وزير به خيانت سياسي متهم شوند دادگاه صالح براي رسيدگي به جرايم سياسي به اتهام آنها رسيدگي كند» ملاحظه بفرماييد براي اين‏كه كسي كه يك دوره نخست‏وزير بوده و حالا چند سال از تاريخ آن گذشته است او هم در معرض توطئه است پس بنويسيد «نخست‏وزير يا رئيس‏جمهور در زمان تصدي خود اگر در معرض اتهام قرار بگيرد بايد اين كار را بكنيم.» و قسمت اول ضرورتي ندارد مثل اين مي‏ماند كه بگوييم «كالحجر في جنب الانسان».
نايب رئيس- توضيح داده مي‏شود كه اصولًا براي رسيدگي به جرايم نخست‏وزير و وزرا در بعضي از ادوار يك نوع تشريفات اضافي بود حتي بعد از اين‏كه اينها از مقام‏شان كنار مي‏رفتند يك نوع تشريفات اضافي قائل بودند اين صدر براي تشريفات اضافي است. آقاي رباني املشي بفرماييد. (رباني املشي- من مخالفم) آقاي رحماني بفرماييد.
رحماني- در اينجا به جاي «يا تعليق متهم» نوشته شود «تعليق متهم يا هر گونه اقدام لازم ديگر.»
نايب رئيس- آقاي خامنه‏اي. (خامنه‏اي- مخالفم) آقاي كياوش بفرماييد.
                        مشروح مذاكرات قانون اساسى‏جلسه‏50-32، ص: 1354
كياوش- مي‏خواستم پيشنهاد كنم اگر ممكن است اين‏طور اصلاح شود» دادگاه صالح به اتهام يا جرايم آنان رسيدگي مي‏كند.» دوم اين‏كه آوردن اتهام در زمان تصدي، رساننده اين مطلب است كه جمله قبل مربوط به دوران بعد از زمان تصدي است در حالي كه اين‏طور نيست.
نايب رئيس- «او» عام است. آقاي قرشي بفرماييد
قرشي- آيا مجلس نسبت به رئيس‏جمهور حق استيضاح و يا تعليق دارد؟
نايب رئيس- در اينجا گفته شده «استيضاح و يا تعليق» من سؤال مي‏كنم آيا رئيس‏جمهور نخست‏وزيري كه متهم است و مسلماً متهم است كه تقريباً نزديك به اثبات است براي اين‏كه تا مدرك مستند در دست كسي نباشد نمي‏توانند كسي را متهم كنند كه بعد پرونده را به مجلس بفرستد آيا با توجه به اين مدارك در دست، كه به موجب آن متهم شده است اگر ثابت بشود، مجلس مي‏تواند رئيس‏جمهور خائن يا نخست‏وزير خائني را تعليق كند؟
نايب رئيس- قبل از ثبوت اتهام در هيچ كجاي دنيا اين كار را نمي‏كنند مثلًا اگر كسي بيايد شما را متهم كند فوراً شما را از كارتان بركنار مي‏كنند؟
رشيديان- لفظ «تعليق» كه گفته شده است يعني او را معلق مي‏كنند براي بعد از زمان تصدي يعني جرمي درباره او ثابت شده كه او را معلق مي‏كنند.
نايب رئيس- از اين اصل اين مطلب استفاده نمي‏شود اينجا نگفته است پس از اثبات جرم، مربوط به قبل از اثبات جرم است. (رشيديان- يعني پس از اثبات جرم؟) بلي گاهي مجلس صلاح مي‏داند استيضاح را چون مجلس به دولت رأي اعتماد داده است بايد در جريان امر قرار گيرد. البته از نظر وظيفه خودش، كاري به وظيفه قضائي ندارد ولي از نظر سياسي آن‏چه كه خود مجلس صلاح مي‏داند چه چيزي را صلاح مي‏داند؟ اين چيزها را «سؤال، استيضاح يا تعليق؟»
رشيديان- استيضاح كه مربوط به نخست‏وزير و هيأت دولت بود، مگر رئيس‏جمهور را هم مي‏شود استيضاح كرد؟
نايب رئيس- رئيس‏جمهور را نمي‏شود ولي نخست‏وزير را مي‏شود. (رشيديان- پس رئيس‏جمهور در برابر چه كسي مسؤول است؟) رئيس‏جمهور در برابر ملت مسؤول است. (رشيديان- يعني ملت تك تك بايد بيايند جلويش را بگيرند.) نه آقا، در اصل مربوط به رئيس‏جمهور گفته‏ايم كه در اين مورد چكار مي‏كنند. آقاي فاتحي بفرماييد.
فاتحي- در اينجا نوشته شده اگر رئيس‏جمهور يا نخست‏وزير متهم به خيانت سياسي بشود دادگاه رسيدگي مي‏كند و بعداً براي اين‏كه در مجلس او را استيضاح كنند يا معلقش كنند به آنجا ارجاع مي‏كنند در حالي كه بحث ما اين است كه آن كسي كه شايستگي دارد كه پرونده را تشكيل بدهد و به دادگاه بفرستد آن چه كسي است كه اول رئيس را بايد به دادگاه بفرستد؟ اينجا نوشته شده دادگاه پس از اين‏كه پرونده را طرح كرد براي رسيدگي و استيضاح و تعليق مي‏فرستد اما كسي كه پرونده را تشكيل داد و آماده كرد و مقتضي دانست كه در دادگاه مورد بحث قرار گيرد آن شخص كيست؟
نايب رئيس- منظورتان اين است كه شاكي چه كسي هست يا تنظيم‏كننده پرونده؟ (فاتحي- كسي كه پرونده را آماده مي‏كند.) مثل ساير موارد است. (فاتحي- اگر فرد عادي از رئيس‏جمهور شكايت كرد پرونده را مي‏برد و آنجا تنظيم مي‏شود؟) مي‏برد به دادستاني و اعلام‏
                        مشروح مذاكرات قانون اساسى‏جلسه‏50-32، ص: 1355
جرم مي‏كند و دادستان از او دلايل جرم مي‏خواهد.
فاتحي- اگر جرايم عادي بود صحيح است ولي يك وقت جرم سياسي است اما در تشخيص خيانت يك مرجع سياسي بايد شكايت كند.
نايب رئيس- يك مفسر سياسي زبردست كه تحليل سياسي براي روزنامه‏ها مي‏كند مي‏فهمد كه الان دارند خيانت مي‏كنند. (فاتحي- در اينجا اجازه داده شده به فرد فرد افراد ملت ولو اين‏كه آگاه نباشند.) آقا بدون آگاهي كه كسي نمي‏رود شكايت كند. (فاتحي- مثل اين است كه ما بگوييم كلاغ به چاه نمي‏افتد.) آقاي فارسي بفرماييد.
فارسي- معمولًا يك چنين ساده‏اي را در قانون اساسي مي‏آورند تا ترتيب محاكمه و تعقيب رئيس‏جمهور و نخست‏وزير و وزيران را مشخص كند در حالي كه در اينجا هيچ چيز را مشخص نكرده و مي‏گويد اگر اين عده متهم به خيانت سياسي بشوند در دادگاه صالح براي رسيدگي به جرايم سياسي آنان محاكمه مي‏شوند. يعني همان دادگاه كه ديگران را محاكمه مي‏كنند.
نايب رئيس- يعني حذف تشريفات كرده، خوب اين اصل يك چيزي را كه در دنيا معمول است نفي كرده است. (فارسي- فقط اين كار را كرده است؟) يك چيز اضافه هم هست والا مسكوت عنه مي‏گذاشت اگر توجه بفرماييد در آن ذيل هست كه «موظف هست مجلس را در جريان قرار بدهد».
فارسي- سؤال و استيضاح مربوط به انجام وظيفه نخست‏وزير و هيأت وزيران است و در حدود مسؤوليتي است كه مجلس به آنها مي‏دهد مي‏تواند سؤال يا استيضاح بكند و هيچ ربطي به خيانت سياسي ندارد. صبح هم گفتم مثلًا ممكن است وزير كشاورزي توطئه عليه امنيت كشور بكند و يا توطئه براي كودتا بكند.
نايب رئيس- اين ربطي به مجلس ندارد؟ (فارسي- ربطي به كار كشاورزي ندارد.) اين ربطي به مجلس ندارد؟ يعني اگر مجلس ديد آنها توطئه مي‏كنند ساكت باشد و بگويد دادگاه رسيدگي بكند؟
فارسي- اگر وزير كشاورزي جرم مرتكب شده و يا توطئه كودتا كرده است مجلس فقط سؤال در حدود وظيفه‏اش مي‏كند.
نايب رئيس- نه آقا، استيضاح راجع به وظيفه سياسي هم مي‏كند اين‏كه معمول است و خود شما هم مي‏دانيد؟
فارسي- راجع به توطئه كودتا استيضاح مي‏كند؟ (نايب رئيس- بلي) استيضاح يعني مجلس توضيح مي‏خواهد راجع به وظيفه‏اي كه به او سپرده‏اند.
نايب رئيس- كم لطفي مي‏كند آقاي فارسي، وظيفه مهم سياسي‏شان از وظيفه خاص اداري‏شان از نظر ملت خيلي مهم‏تر است. رأي اعتماد كه مي‏دهند كه براي كار اداري نيست اينها امين سياسي ملت هستند. (فارسي- وزير كشاورزي امين سياسي ملت است؟) بلي و همچنين هيأت دولت. پس براي چيست كه مي‏گوييم هيأت مسؤوليت مشترك دارند؟
 (فارسي- براي اجراي برنامه وزارت كشاورزي خواسته است كودتا بكند؟) خير خارج از آن وظيفه‏اش. آقاي موسوي تبريزي بفرماييد. (موسوي تبريزي- من مخالفم) آقاي حجتي حضرت‏عالي سؤالي داشتيد؟
حجتي كرماني- اين‏كه فرموديد اعم است آيا شق اول زمان تصدي را هم مي‏گيرد؟
                        مشروح مذاكرات قانون اساسى‏جلسه‏50-32، ص: 1356
نايب رئيس- بلي هم زمان تصدي و هم زمان غير تصدي است. آقاي دكتر غفوري بفرماييد.
گلزاده غفوري- به نظرم مي‏رسد كه منظور رسيدگي به خيانت سياسي بعد از تصدي است كه ديگر سمتي ندارد و فردي عادي است كه قسمت اول اصل اين مطلب را مي‏گوييد و كافي است شما چيزي را تابع تشريفات نگوييد و او هم مثل مردم عادي است و طبق مقررات تعقيب مي‏شود و راجع به قسمت دوم اگر مجلس فرض كرديم كه آن قدر غافل است و بي‏خبر كه حتي يك سؤال و استيضاح و تعليق هم درباره يك خيانت سياسي كه در دادگستري هم برايش پرونده هست انجام نمي‏دهد بنابراين در قسمت اول اگر ذكري نكنيم مثل مردم عادي است و فايده‏اي بر آن نيست و قسمت دومش هم كه ارسال پرونده به مجلس است پرونده را به يك مرجع قضائي ارسال مي‏كنند ولي اگر يك مجلس بي‏خبري بود و خواستند او را باخبر كنند يك خلاصه پرونده‏اي را برايش ارسال مي‏كنند ولي همان‏طور كه بارها گفته شد آنجا مرجع قضايي نيست كه پرونده را به آنجا بفرستند و به هر حال اين اصل خيلي پراكندگي و اشكال دارد.
نايب رئيس- آقاي دكتر غفوري، در پاسخ برادرمان آقاي فارسي عرض كردم كه آن قسمت اول برحسب پيشنهاد آقايان از جمله خود شما نفي آن چيزهايي است كه تشريفاتي است يعني بعدها يك قانون عادي هم نمي‏تواند بيايد اين تشريفات را قائل بشود چون اگر ما اينجا «مسكوت عنه» بگذاريم يك قانون عادي بعداً مي‏تواند بيايد و اين تشريفات را قائل بشود، اين سد آن راه است.
مير مرادزهي- جرم سياسي هنوز در هيچ يك از كشورها تعريف نشده است كه جامع و مانع باشد و از طرفي ممكن است وزيري مثل وزير كشاورزي مرتكب جرم سياسي نشود يا مثلًا توطئه عليه كشور نكند ولي سياستي در پيش بگيرد كه كشاورزي ايران را به حدي مي‏رساند كه رشدش به زير صفر مي‏رسد، همان‏طور كه قبلًا به منهاي 6 درجه زير صفر رسيده بود. با او چه كار مي‏كنيد؟ با توجه به اين‏كه هر وزارت‏خانه‏اي با توجه به وظايف خاصش يك تخصصي مي‏خواهد چون اعمال و رفتار گذشته ايجاب مي‏كند كه جرم نمي‏شود به آنها گفت ولي در عين حال يك مفهومي دارد كه كشور را به سقوط مي‏كشاند.
نايب رئيس- جناب‏عالي مي‏دانيد كه همه جرايم را بايد قوانين عادي تعريف كند الان ما داريم قانون اساسي مي‏نويسيم بنابراين بعداً قانون عادي بادقت و توجه به نكاتي كه حضرت‏عالي و ديگران فرموديد تعريف مي‏كند. (مير مرادزهي- تا به حال كه تعريف نشده است.) ان شاء الله جناب‏عالي همكاري كنيد تا تعريفش كنيم.
تهراني- من يك اشكال آيين‏نامه‏اي از طرف خود و عده‏اي از دوستان دارم و آن اين است كه ما هم ديگر صبح ها حاضر نمي‏شويم براي اين‏كه آقايان صبح‏ها نمي‏آيند و بعداً دوباره بايد مطالب اين جا تكرار شود و وقت مجلس تلف مي‏شود پس اگر اين جور باشد ما هم ديگر نمي‏آييم.
نايب رئيس- شما صبح تشريف بياوريد دوستان ديگر هم مي‏آيند. آقاي رباني املشي به عنوان مخالف صحبت مي‏كنند
رباني املشي- بسم الله الرحمن الرحيم. با اين‏كه امروز صبح تصميم گرفته شد كه پس از
                        مشروح مذاكرات قانون اساسى‏جلسه‏50-32، ص: 1357
آن‏كه آن همه بحث راجع به اين اصول شد ديگر بعد از ظهر صحبتي نشود اما در عين حال من كه جز يك بار از اين تريبون استفاده نكردم يعني بعد از رسميت مجلس ولي چون اين اصل مسخ شد و دو مرتبه به مجلس آمد خواستم عرايضي بكنم. اين اصلي كه قبلًا پيشنهاد شده بود و متأسفانه سي و هشت رأي آورد و رأي كافي نياورد براي اثبات اين بود كه در محاكمه رئيس‏جمهور و نخست‏وزير و وزرا روي حساب مأموريت و وظيفه‏اي كه به عهده آنها گذاشته شده طي مقدماتي لازم باشد. اين اصل به تصويب نرسيد و اصلي كه امروز مطرح است درست مسخ شده آن اصل است و درست نقطه مقابل آن اصل است. در آن اصل مي‏خواست اثبات مقدمات بكند كه همين‏طور هر كس نتواند رئيس‏جمهور و نخست‏وزير و وزرا را به دادگاه بكشاند ولي در اين اصل، آمده‏ايم و داريم اين مطلب را اثبات مي‏كنيم كه هر كسي مي‏تواند رئيس‏جمهور و وزرا را به دادگاه بكشد در صورتي كه طبع قضيه اقتضا مي‏كرد كه همان اصل قبلي را كه نخست‏وزير و وزرا از طرف مجلس رأي اعتماد گرفته‏اند معناي رأي اعتماد اين است كه مجلس به آنها اعتماد كرده و گفته است من قبول دارم و ما قبول داريم كه شما هيأت وزيران مجري نظرات ما خواهيد بود و آن‏چه را كه ما دستور مي‏دهيم شما اجرا خواهيد كرد شما افراد امين و مطمئني هستيد و ما به شما اعتماد كرديم و كارها را به شما محول كرديم. اگر بنا باشد يك كارهايي از طرف مجلس به نخست‏وزير و وزرا محول شده باشد و هيأت وزيران حق نداشته باشند از طرف خود كوچك‏ترين اظهار وجودي مستقلا بكنند حالا اگر اينها متهم شدند كه شما از سياست مملكت، از سياست مجلس شوراي ملي تخلف كرديد و خيانت كرديد يعني خلاف كرديد و غير از آن‏چه را كه مجلس دستور داده بود شما عمل كرديد آيا در آنجا جا ندارد كه مطلب به مجلس شوراي ملي برود تا مجلس شوراي ملي نظر بدهد اين نخست‏وزير مطابق ميل ما رفتار كرده يا مخالف ميل ما رفتار كرده؟ و معناي رفتن به مجلس بيشتر از اين نبود كه اگر اكثريت مجلس نظر دادند كه اين سياست همان سياست خود ما هست و از طرف ما القا شده است در آن صورت آن كساني را كه مخالفت مي‏كنند و وزرا را متهم مي‏كنند لابد غرض‏ورزي مي‏كنند و اعمال نظر خصوصي مي‏كنند و نبايد آنها به دادگاه بروند. حالا اگر گفتند خير اين آقا همين جور است و تخلف كرده است بايد به دادگاه برود پس بايد اين اصل را كه در اينجا الان مطرح است و دارد به رأي گذاشته مي‏شود درست مسخ شده اصل قبلي است و تمام امتيازاتي را كه نه براي نخست‏وزير و وزرا بلكه امتيازي را كه ما براي اداره ملت و نمايندگان ملت قائل بوديم آن امتيازات را لغو كرديم و گفتيم ملت نه ملت، رئيس مجلس نه رأي مجلس، مجلس به محض اين‏كه كسي اينها را متهم كرد بفرماييد برويد دادگاه و خيال مي‏كنم اين كار مملكت را به آشوب مي‏كشد. ما از ريسمان سياه و سفيد ترسيده‏ايم اما نبايد ترس از ريسمان سياه و سفيد حتي با علم به اين‏كه اين ريسمان سياه و سفيد است، وجود داشته باشد. ما داريم مجلس و رأي نمايندگان را ناديده مي‏گيريم. به نظر من اين براي اثبات مملكت درست نيست زيرا هر روز رئيس‏جمهور و آقايان وزرا متهم خواهند شد و به دادگاه ارجاع داده خواهند شد
نايب رئيس- چون مطلب صبح بود اگر احساس مي‏كنيد كه لازم است يك نفر موافق صحبت بكند، صحبت كند. (نمايندگان- احتياجي نيست.) بنابراين اصل را براي رأي‏گيري مي‏خوانم.
باريك‏بين- اين‏كه نوشته شده «چنان‏چه اتهام در زمان تصدي آنها باشد پرونده به مجلس‏
                        مشروح مذاكرات قانون اساسى‏جلسه‏50-32، ص: 1358
شوراي ملي فرستاده مي‏شود.» من فكر مي‏كنم رسيدگي به پرونده اگر در زمان تصدي شد ممكن است اتهام در زمان تصدي باشد ولي رسيدگي بعد باشد آن وقت اين عبارت مي‏رساند كه اگر اتهام در زمان تصدي شد ولو رسيدگي بعد از زمان تصدي آنها شد باز پرونده بايد به مجلس شوراي ملي برود.
نايب رئيس- با اين دقت طلبگي كه مي‏فرماييد ممكن است مگر چنين چيزي استفاده بشود ولي عرفاً مي‏دانند كه منظور چيست چون فلسفه مطلب روشن است.
 (باريك‏بين- اتهام غير از رسيدگي است.) اصل 115 را براي رأي‏گيري مي‏خوانم:
اصل 115- هر گاه رئيس‏جمهور، نخست‏وزير يا وزيران به خيانت سياسي متهم شوند، دادگاه صالح براي رسيدگي به جرايم سياسي به اتهام آنها رسيدگي مي‏كند و چنان‏چه اتهام در زمان تصدي آنها باشد پرونده به مجلس شوراي ملي نيز فرستاده مي‏شود تا درباره سؤال، استيضاح يا تعليق متهم تصميم مقتضي اتخاذ شود.
 (اخذ رأي به عمل آمد و نتيجه آن به شرح زير اعلام شد)
نايب رييس- عده حاضر هنگام اخذ رأي شصت و يك نفر، شماره آراء شصت و يك رأي، موافق چهل و شش رأي، مخالف شش نفر، ممتنع نه نفر، بنابراين تصويب نشد و ديگر اين را بر نمي‏گردانيم.
4- طرح و تصويب اصل 117 (اصل يكصد و چهل و يكم)
نايب رئيس- اصل 117 مطرح است كه قرائت مي‏شود.
اصل 117- رئيس‏جمهور، نخست‏وزير، وزيران و كارمندان دولت نمي‏توانند بيش از يك شغل دولتي داشته باشند و داشتن هر نوع شغل ديگر در مؤسساتي كه تمام يا قسمتي از سرمايه آن متعلق به دولت يا مؤسسات عمومي است و وكالت دادگستري و مشاوره حقوقي و نيز رياست و مديريت عامل يا عضويت در هيأت مديره انواع مختلف شركت‏هاي خصوصي جز شركت‏هاي تعاوني ادارات و مؤسسات براي آنان ممنوع است. نخست‏وزير مي‏تواند در موارد ضرورت به طور موقت تصدي چند وزارت‏خانه را بپذيرد، سمت‏هاي آموزشي در دانشگاه‏ها و مؤسسات تحقيقاتي از اين قاعده مستثني است.
رشيديان- درباره اين اصل همه بحث‏ها شده است.
نايب رئيس- بلي همه بحث‏ها دو نوبت شده است، حالا اميدواريم سؤالات كوتاه باشد. آقاي منتظري بفرماييد.
منتظري- اين‏كه نوشته شده نمي‏توانند بيش از يك شغل دولتي داشته باشند حالا اگر فرض كنيد يك كارمند دولتي هست و شغل دولتي دارد او در شركتي هم نيست اما مي‏خواهد كاسبي كند ولي به كار دولتيش كمتر مي‏رسد. (نايب رئيس- اين ممنوع نيست.) چه فرقي مي‏كند كه در شركتي كار كند يا برود يك مغازه باز كند؟ اسمش را نوشته حقوق دولتيش را مي‏گيرد و يك تجارت‏خانه هم باز كرده و براي خودش كار مي‏كند.
نايب رئيس- عرض من اين است كه در اينجا نوشته شده كه اگر در يك شركت خصوصي هم كار كند كه سهام دولتي نداشته باشد ممنوع نيست.
منتظري- خير نگفتيم، در اينجا نوشته شده «عضويت در هيأت مديره انواع شركت‏هاي خصوصي» چه فرق مي‏كند؟
                        مشروح مذاكرات قانون اساسى‏جلسه‏50-32، ص: 1359
نايب رئيس- به خاطر سوء استفاده است، زيرا در آنجا هيأت مديره و مدير عامل به خاطر سوء استفاده ذكر شده است و اين اصل چند بعد دارد.
منتظري- يك بعدش اين است كه مي‏خواهيم كار دولتيش را خوب انجام بدهد. اگر بنا باشد وقتش را در زاويه صرف كند كارش متوقف مي‏شود خوب اين يك تجارت‏خانه‏اي باز مي‏كند و گاهي هم يك سري به اداره مي‏زند و مي‏رود.
نايب رئيس- آقاي عرب بفرماييد. (عرب- مخالف مشروط هستم) آقاي خزعلي بفرماييد.
خزعلي- در پيش‏نويس سابق آمده بود كه رياست‏جمهور، نخست‏وزيري و نيابت آن، وزارت و قائم مقامي و معاونت آن استانداري و فرمانداري و ديگران، اينها ممنوع هستند حالا در اينجا عنوان كارمند استاندار و فرماندار را هم مي‏گيرد ولي نمايندگان مجلس شوراي ملي قبل بوده است كه حالا در اينجا نيامده است و كارمند اداري وضعش مانند سابق نيست يكي هم عضويت در شوراي نگهبان قانون اساسي و عضويت در شوراي‏عالي قضائي اينها را اگر در قسمت قضائي، كارمند مي‏دانند ولي فقهايي كه در شوراي نگهبان كارمند نيستند و همچنين قسمت به خصوص نمايندگي مجلس شوراي ملي.
نايب رئيس- اصل پيش‏نويس يك آهنگ ديگر داشت و اين آهنگ ديگر دارد و در صبح تشريف داشتيد كه بيشتر جلوي دو مطلب مي‏خواست گرفته شود يكي چند شغلي بودن براي كاركنان دولت و يكي هم اعمال نفوذ. در حقيقت اين اصل براي جلوگيري از تمركز مشاغل در افراد معين بود و يك نوع مبارزه با انحصار طلبي قدرت است و همچنين يك نوع مبارزه با اعمال نفوذ، زيرا در مورد شركت‏ها گفته‏ايم عضويت هيأت مديره آنها ممنوع است. آهنگ اين اصل با آهنگ آن اصل خيلي فرق دارد اين است كه طبعاً بعضي مواردش هم با آن فرق مي‏كند.
خزعلي- درباره نمايندگان مجلس هم اين مطلب صادق است.
نايب رئيس- يعني شرط كنيم كه نمايندگان مجلس نمي‏توانند شغل دولتي داشته باشند مي‏شود اين را گنجاند؟
دكتر شيباني- اين جزو شرايط انتخاب شدن است.
دكتر ضيائي- شرط نمايندگي استعفا است.
نايب رئيس- بايد بنويسيم از اين حكم مستثني است چون آن ذيل هم جزو اين اصل است نمي‏توانيم از اين اصل بنويسيم. آقاي مكارم شيرازي بفرماييد.
مكارم شيرازي- بنده راجع به نمايندگان مجلس مي‏خواهم يك جمله اضافه كنم و آن اين است كه آقايان توجه بفرماييد كه يك فلسفه اين اصل جلوگيري از اعمال نفوذ است و اعمال نفوذ نمايندگان مجلس از خيلي بيشتر است پس آن هم حتماً اضافه كنيد.
فارسي- از شرايط نمايندگي است.
نايب رئيس- جاي مناسبش اينجا است «نمايندگي مجلس و وكالت دادگستري و مشاوره حقوقي» آقاي رحماني بفرماييد.
رحماني- بايد تصدي چند وزارت‏خانه با اجازه مجلس باشد.
نايب رئيس- طبعاً اين‏طور هست براي اين‏كه وقتي مجلس مي‏خواهد رأي اعتماد بدهد دولت كه مي‏آيد و معرفي مي‏كند مي‏گويد اين وزارت‏خانه و اين وزارت‏خانه را من به عهده دارم اين است كه خود به خود نظر جناب‏عالي تأمين است. آقاي مير مرادزهي بفرماييد.
                        مشروح مذاكرات قانون اساسى‏جلسه‏50-32، ص: 1360
مير مرادزهي- اگر آقاي تهراني اجازه بفرمايند مي‏خواستم سؤال كنم، آيا راجع به كادر خدمات درماني صبح صحبت شده است يا خير؟
نايب رئيس- بلي، صبح صحبت شد و گفتيم اين را هم با توجه به جمع جوانبش لزومي ندارد دو شغل دولتي باشد مي‏تواند يكي دولتي و يكي آزاد باشد.
مير مرادزهي- آقاي دكتر روحاني در اين زمينه بهتر مي‏دانند.
رباني املشي- ايشان دعا مي‏كنند كه ضرورت ايجاب مي‏كند كه بعضي افراد كادر درماني روز بيكاري‏شان را در جاي ديگر كار كنند.
نايب رئيس- منظورتان كار دولتي است؟ آقاي مير مرادزهي، صبح صحبت شد و گفته شد كه اگر اين شخص يك روز اينجا نيست لابد يك طبيب ديگر به جايش هست، بنابراين خوب اين يك جا كار مي‏كند و او هم يك جاي ديگر كار مي‏كند اظهار نظر آقاي دكتر شيباني از همه ما اولي‏تر است. آقاي دكتر شيباني شما بفرماييد.
دكتر شيباني- تا به حال آن‏چه كه بنده در بيمارستان‏ها ديده‏ام آن اطبائي كه مي‏گفتند تمام وقت باشند مي‏آمدند بيمارستان و مريض‏ها را از آنجا روانه مطبشان مي‏كردند و تابلوي مطبشان را هم خيلي بزرگ نمي‏زدند با اين دليل آنها نبايد دو شغلي باشند. تمام وقت كار بكنند ولي چون پول بيشتري به آنها مي‏دهند.
نايب رئيس- فلسفه ممنوعيت شركت در هيأت مديره يا عضويت در هيأت مديره اين است كه از قدرتش استفاده نكند و اين‏كه استثنا شده است جز شركت‏هاي تعاوني شركت‏هاي تعاوني اتفاقاً از مؤسسات انتفاعي است و اين استثنا به نظر من صحيح نيست.
نايب رئيس- صبح هم مذاكره شد كه منظور شركت‏هاي تعاوني كارمندان است نه هر شركتي.
يزدي- شركت‏هاي تعاوني كارمندان هم كه باشد هم كه باشد وقتي كه اين آقا يك موقعيت دولتي دارد و جزو هيأت مديره همان قسمت باشد از موقعيتش مي‏تواند استفاده بكند. (نايب رئيس- پس چه كسي اين كار را بكند؟) مي‏تواند عضو باشد و سهيم باشد. سهيم بودن و عضو بودن يك مسأله است و عضو هيأت مديره بودن يك مسأله ديگر است.
نايب رئيس- آقاي يزدي، تعاوني اين‏طور نيست تعاوني سودش مربوط به خود كارمندان مثلًا يك اداره سي نفر كارمند دارد و يك شركت تعاوني درست مي‏كنند و يك هيأت مديره مي‏خواهد شما مي‏فرماييد هيأت مديره را از خارج از اين كارمندان بياورند؟ (يزدي- خير عرض مي‏كنم اين آقايان ...) به سؤال جواب بدهيد فرض كنيد يك اداره هست در يك شهري و سي نفر كارمند دارد و مي‏آيند شركت تعاوني براي اين سي نفر كارمند درست مي‏كنند، مي‏فرماييد اعضاي هيأت مديره اين شركت تعاوني را از خارج اين اداره بياورند؟ (يزدي- خير، طبعاً بايد بين خودشان باشند.) آقاي رشيديان بفرماييد.
رشيديان- بنده يك تذكر آيين‏نامه‏اي دارم. بارها در اينجا يك پيشنهاد و تذكر داده شده و منطقي هم بوده است كه حد نصاب اشخاص براي رأي‏گيري بيش از آن حدي است كه آيين‏نامه تعيين كرده با توجه به اين‏كه الان من اسم پنج نفر را يادداشت كرده‏ام كه اينها به كلي در مركز نيستند و شصت و نه نفر در مركز حاضر هستند و باز حد نصاب را چهل و هشت‏
                        مشروح مذاكرات قانون اساسى‏جلسه‏50-32، ص: 1361
نفر حساب مي‏كنيم اين صحيح نيست. با توجه به اين اصل به اين خوبي كه اگر رئيس‏جمهور و ساير مقامات خيانت بكنند ...
نايب رئيس- آقاي رشيديان من فقط آيين‏نامه‏اي به شما دارم و آن اين است كه ما در اثناي اين‏كه داريم روي يك اصل بحث مي‏كنيم ...
رشيديان- آقاي بهشتي، من نوبت گرفتم و اين مسأله مهم است براي اين‏كه ديروز وقت ما تلف شد و يك ساعت و نيم روي يك اصل بحث شد در حالي كه يك اصل واقعاً اسلامي بود.
نايب رئيس- شما در فاصله دو اصل نوبت بگيريد و در اين باره صحبت بكنيد نه اين‏كه الان ما داريم افكار ... (رشيديان- آقاي دكتر من نوبت گرفتم و الان وقت تلف مي‏شود، همان‏طور كه ديروز وقت ما تلف شد.) حالا هم دارد تلف مي‏شود. آقاي عرب به عنوان مخالف بفرماييد. (مشكيني- من يك پيشنهاد دادم راجع به اصل بعدي.) بسيار خوب آقاي عرب به عنوان مخالف بفرماييد.
عرب- بنده دوست ندارم وقت مجلس تلف بشود اگر حرف من حل بشود من از وقت خودم مي‏گذرم و همين جا مي‏گويم اين مسأله دو جا كار كردن بايد براي همه ممنوع باشد.
نايب رئيس- آقاي عرب صبح هم در جلسه پيشنهاد كردند كه در قانون اساسي بنويسيم به طور كلي كار كردن در دو جا براي همه افراد ملت ايران ممنوع باشد اعم از كارگر و كشاورز و پيشه‏ور و همه ... (منتظري- مأمور دولت نبايد جاي ديگري كار كند.) اجازه بفرماييد چون اين اصل جديدي است جاي ديگري جداگانه مطرح بشود.
منتظري- كار جديدي نيست، بنويسيم دولتي و غير دولتي.
حيدري- وكلايي كه در استخدام دولت نيستند چرا ممنوع شوند؟
نايب رئيس- منظور وكلايي است كه در استخدام دولتند، وكلايي كه شغل دولتي ندارند ممنوع نيستند. اصل 117 را براي رأي‏گيري مي‏خوانم:
اصل 117 (اصل يكصد و چهل و يكم)- رئيس‏جمهور، نخست‏وزير، وزيران و كارمندان دولت نمي‏توانند بيش از يك شغل دولتي داشته باشند و داشتن هر نوع شغل ديگر در مؤسساتي كه تمام يا قسمتي از سرمايه آن متعلق به دولت يا مؤسسات عمومي است و نمايندگي مجلس شوراي ملي و وكالت دادگستري و مشاور حقوقي و نيز رياست و مديريت عامل يا عضويت در هيأت مديره انواع مختلف شركت‏هاي خصوصي جز شركت‏هاي تعاوني ادارات و مؤسسات براي آنان ممنوع است. نخست‏وزير مي‏تواند در موارد ضرورت به طور موقت تصدي برخي از وزارت‏خانه‏ها را بپذيرد. سمت‏هاي آموزشي در دانشگاه‏ها و مؤسسات تحقيقاتي از اين حكم مستثني است.
 (اخذ رأي به عمل آمد و نتيجه آن به شرح زير اعلام شد.)
نايب رئيس- نتيجه رأي، عده حاضر هنگام رأي‏گيري شصت و چهار نفر، تعداد كل آراء شصت و چهار رأي، موافق شصت نفر، مخالف يك نفر، ممتنع سه نفر، بنابراين تصويب شد، تكبير (حضار سه مرتبه تكبير گفتند.)
5- طرح و تصويب اصل 118 (اصل يكصد و چهل و سوم)
نايب رئيس- اصل 118 قرائت مي‏شود.
                        مشروح مذاكرات قانون اساسى‏جلسه‏50-32، ص: 1362
اصل 118- ارتش جمهوري اسلامي ايران پاسداري از استقلال و تماميت ارضي و نظام جمهوري اسلامي كشور را برعهده دارد.
عده‏اي از نمايندگان- رأي بگيريد در جلسه مشترك هم بحث شده است.
نايب رئيس- اجازه بفرماييد كه پيشنهادي از آقاي مشكيني رسيده بخوانم. ايشان پيشنهادي كرده‏اند و صبح هم تذكري داشتند كه در حقيقت آن تذكرشان هم در اين پيشنهاد هست. ايشان چنين پيشنهاد كرده‏اند: «اصل 118- به مفاد آيه كريمه «وَ أَعِدُّواْ لَهُم مَّا اسْتَطَعْتُم مِّن قُوَّةٍ وَ مِن رِّبَاطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ وَ ءَاخَرِينَ مِن دُونِهِمْ لَا تَعْلَمُونَهُمُ اللَّهُ يَعْلَمُهُمْ» دولت جمهوري اسلامي موظف است براي پاسداري از استقلال و تماميت ارضي و نظام جمهوري اسلامي كشور، ارتشي نيرومند در خور نياز افراد ملت تشكيل دهد و در تهيه تسليحات و تجهيزات لازم همه امكانات خود را به كار گيرد.» اگر موافقيد ...
سبحاني- اين مسأله اگر در اصل 126 مطرح شود مناسب‏تر است چون براي افراد است و براي نظاميان نيست.
كرمي- اين پيشنهاد بايد در جلسه مشترك مطرح شود، اينجا مطرح نكنيد.
يزدي- به نظر من نظر آيه شريفه ذكر شود و به دنبال آيه، همين اصل 118 نوشته شود.
نايب رئيس- آن‏كه ديگر يكي مي‏شود.
حجتي كرماني- بگذاريد خود آقاي مشكيني توضيح بدهند.
نايب رئيس- بفرماييد آقاي مشكيني. (مشكيني- متنش روشن است.) آقاي طاهري اصفهاني بفرماييد.
طاهري اصفهاني- من يك جمله كوتاه بگويم، شما در اين اصل 118 چه نوشته‏ايد؟
نقش ارتش را، نقش ارتش پاسداري از استقلال، تماميت ارضي و نظام جمهوري اسلامي كشور است، اگر اين نقصي دارد به آن اضافه كنيد، آن‏چه جناب آقاي مشكيني فرمودند آن يك اصل ديگر مي‏خواهد كه جمهوري اسلامي ايران موظف است به موجب اين آيه ارتشي مجهز بنا نهد.
هاشمي‏نژاد- با توجه به سابقه اين مملكت و نظام و رژيم شاهنشاهي كه بود و تقويت ارتش و آن وضعي كه داشتيم، اين تعبير در اين شرايط به هر حال ممكن است آن تداعي معاني را پيش بياورد.
رباني املشي- فعلًا براي اين اصل رأي بگيريد آن را بگذاريد براي بعد
نايب رئيس- مسلماً منظور از اين پيشنهاد آقاي مشكيني را مي‏توانيم فردا صبح طي يك اصل جداگانه‏اي مقدم بر اين اصل بياوريم و تنظيم كنيم كه در حقيقت مبدأ ايدئولوژيك لزوم و ضرورت ارتش باشد، پس آن را موكول به فردا مي‏كنيم و اين اصل را كه نقش ارتش هست به همين صورت به رأي مي‏گذاريم. آقاي غفوري بفرماييد.
گلزاده غفوري- به خاطر مسأله و نقش مهمي كه ارتش دارد و به خصوص كه ما مي‏خواهيم اين قانون در وضع آينده ما معرف وضع اسلامي باشد، ما بايد همان طوري كه ايشان اشاره كردند اصولي منضبط و محكم‏تر از اين‏كه هست تدوين كنيم. فكر مي‏كنم علي الحساب اينجا بنويسيم «ارتش جمهوري اسلامي ايران پس از تجهيز نوين براساس نظام اسلامي ...» چون ما ده، بيست هزار نفر ارتشي مي‏خواهيم مجهز به آخرين مسائل علمي روز به ارتش، كه نظارت و اشراف داشته باشد و بقيه افراد مردم همه سربازان مملكت هستند و ما يك ارتش‏
                        مشروح مذاكرات قانون اساسى‏جلسه‏50-32، ص: 1363
بيكار با چهارصد و هفتاد هزار نفر عضو با اين حقوق‏هاي گزاف و با اين وضع نارضايي نمي‏خواهيم. بنابراين من پيشنهاد مي‏كنم «ارتش جمهوري اسلامي ايران پس از تجهيز نوين براساس نظام اسلامي پاسداري از ...» (يكي از نمايندگان- تجهيزات نوين روز به روز عوض مي‏شود و براي فردا كهنه مي‏شود.)
نايب رئيس- آقاي رحماني بفرماييد. (رحماني- بايد بنويسيم «پاسداري و دفاع».) آقاي خامنه‏اي بفرماييد.
خامنه‏اي- من دو سؤال دارم يكي اين‏كه كلمه دفاع اينجا نيست پاسداري براي دفاع هم كفايت مي‏كند يا دفاع را هم بگذاريم؟ ديگر اين‏كه تماميت ارضي به معناي تماميت «خاك» تنها نيست، فضا يا قسمتي از آب‏هاي ساحلي را مثل فلات قاره شامل مي‏شود. اگر اشكالي ندارد بعد از تماميت ارضي توضيح بدهيم» در تمام جوانب فضايي و زميني و دريايي فلات قاره».
نايب رئيس- از نظر اصطلاح همه اينها را شامل مي‏شود. (خامنه‏اي- تصريح اگر احتياط باشد، گذاشتن اين چند كلمه اشكالي ندارد. (آقاي منتظري بفرماييد.)
منتظري- عقيده من اين است كه پيشنهاد آقاي مشكيني با اين اصل فعلي هر دو به يك اصل تبديل شود و اگر صلاح مي‏دانيد با دست رأي بگيريد كه آيا آن را قرار بدهيم؟ يا اگر نمي‏خواهيد، بگذاريد باشد براي فردا و اصل بعدي را مطرح بكنيد.
نايب رئيس- آقاي طاهري خرم‏آبادي بفرماييد.
طاهري خرم‏آبادي- مفهوم پيشنهاد آقاي مشكيني اين است كه ما ارتشي نداريم و دولت موظف است ارتشي تشكيل بدهد و اين مفهوم زننده است، اگر هم صدر و پايه را تلفيق بكنيم بدون اين‏كه اين استفاده از آن بشود خوب است والا زننده است.
نايب رئيس- آقاي هاشمي‏نژاد بفرماييد.
هاشمي‏نژاد- همان مسأله دفاع كه دوستان هم فرمودند منتها نه به صورت تلفيق بلكه چون وزارت‏مان وزارت دفاع است، به جاي پاسداري بنويسيم دفاع از استقلال كه جالب‏تر است.
نايب رئيس- (خطاب به هاشمي‏نژاد) معمولًا دفاع بيشتر تداعي مي‏كند با جايي كه دشمني حمله كرده و حالا اين دفاع مي‏كند ولي پاسداري هر دو حالت را شامل مي‏شود. (رحماني- پاسداري او دفاعي است.) ديگر عرض مي‏كنم اعم از اين‏كه دفاع كرده‏اند يا نكرده‏اند.
منتظري- اين اصل ديگر توضيح واضحات است مثل اين‏كه بگوييم آب براي خوردن است.
نايب رئيس- آقاي اشراقي بفرماييد.
اشراقي- اين اصل راجع به ارتش موجود است كه وظيفه او را تعيين مي‏كنند، اگر اين ارتش خوب نيست و به ارتشي بهتر از اين نياز داريم اين بايد بعداً بحث بشود و مثلًا آيه هم در صدر آن نوشته بشود.
نايب رئيس- آقاي فارسي بفرماييد. (فارسي- مخالفم.) آقاي كياوش بفرماييد
كياوش- به نظرم رسيد كه نوشتن پيشنهاد آقاي غفوري «پس از تجهيز ارتش نوين» در اين موقعيت انسجام فعلي ارتش را هم به هم مي‏زند.
نايب رئيس- به هم مي‏زند. آقاي فاتحي بفرماييد. (فاتحي- بعد از كلمه استقلال، كلمه آزادي هم اضافه بشود.) آقاي آيت بفرماييد. (آيت- من مخالف مشروط هستم.) آقاي‏
                        مشروح مذاكرات قانون اساسى‏جلسه‏50-32، ص: 1364
رباني شيرازي بفرماييد.
رباني شيرازي- ا ين اصل جزو وظيفه ارتش چيز ديگري را نمي‏گويد و به منزله مدخلي است براي ساير اصول كه مربوط به ارتش است و منافاتي با مسأله‏اي كه آقاي مشكيني گفتند ندارد اگر نباشد آن را هم بعد از اين ذكر مي‏كنند.
نايب رئيس- بلي، يك اصل هم و قبل از اينجا افتاد. (منتظري- اينها توضيح واضحات است.) آقاي مكارم بفرماييد (مكارم شيرازي- اگر دفاعي لازم باشد بنده موافقم.) من ليست اسامي را بستم. (طاهري اصفهاني- اين اصل صبح رأي آورد.) بلي شصت رأي هم آورد. آقاي فارسي به عنوان مخالف صحبت مي‏كنند و آقاي مكارم به عنوان موافق، بفرماييد آقاي فارسي.
فارسي- بسم الله الرحمن الرحيم. راجع اين اصل من مخالف هستم ولي با مختصر تغييري مي‏شود موافق شد. علت مخالفت اين است كه مي‏گويد ارتش جمهوري اسلامي ايران، اين كدام ارتش است كه در عالم واقع پاسداري از نظام جمهوري اسلامي را به عهده دارد؟ در حالي كه انقلاب ما از طريق شورش توده‏هاي مردم عليه همين نيروهاي مسلح و همين ارتش بود و به پيروزي رسيديم .... (همهمه و اعتراض شديد نمايندگان) (نمايندگان- اجازه ندهيد عليه ارتش صحبت كنند.) اين ارتش بايد مثل همه ادارات تجديد بنا بشود.
دكتر شيباني- همين ارتش بود كه اسلحه را در دست مردم گذاشت.
فارسي- آن قسمتي از ارتش بود. (اعتراض شديد نمايندگان)
دكتر شيباني- ايشان حق ندارد عليه ارتش حرف بزند، ارتش خدمت كرده است عده زيادي از بزرگان ارتش به خود من مراجعه كردند و گفتند عليه شاه قيام مي‏كنيم، چرا اين‏طور مي‏كنيد؟
فارسي- بلي آن بخش صالح ارتش است و در آن شكي نيست. (همهمه و اعتراض شديد نمايندگان)
نايب رئيس- آقايان بفرماييد خواهش مي‏كنم سكوت و متانت را حفظ بفرماييد.
طاهري اصفهاني- خدا شاهد است بد منعكس مي‏شود. اصلًا ايشان صبح تشريف نداشتند و نبايد حرف بزنند.
فارسي- آن آقايي كه موافق است مي‏آيد صحبت مي‏كند و جواب مي‏دهد. (همهمه نمايندگان- زنگ رئيس) فعلًا آقاي مكارم به اين سؤال جواب بدهند كه منظور از ارتش، ارتش آينده است يا همين ارتش است كه هست؟
پرورش- فرمانده كل قواي ارتش الان امام است. (همهمه شديد نمايندگان- زنگ رئيس)
صافي- بحث در مصداق بود يا كل ارتش جمهوري اسلامي؟
نايب رئيس- آن‏چه قدر مسلم است اين است كه در اين جلسه ما اگر حرفي را هم كه سوء تفاهم بياورد، وقتي در جو آرام گفته شود و در جو آرام يك نفر ديگر در مقابل او دفاع كند و او را رد كند بهتر است و بعد برادران ارتشي كه هوادار انقلاب و جمهوري اسلامي ايران هستند (يزدي- برومند) و در ماه‏هاي آخر انقلاب مخصوصاً به پيروزي اين انقلاب كمك كردند و با درهم شكستن قدرت استبداد از درون راه را براي پيروزي با خونريزي كمتر هموار كردند، آنها متوجه مي‏شوند كه برادرمان آقاي فارسي چه گفته و برادرمان آقاي مكارم در پاسخ ايشان چه مي‏گويند و هيچ سوء تفاهمي هم پيش نمي‏آيد. الان برادرمان آقاي فارسي در
                        مشروح مذاكرات قانون اساسى‏جلسه‏50-32، ص: 1365
ميان هيجان دوستان نتوانستند مطلبشان را بگويند. ما روا نداريم كه برادرهاي ارتشي مطلب يك برادر را كه بيش از خيلي از ماها به پادگان‏ها مي‏روند و براي ارتشي‏ها صحبت مي‏كنند بد قلقي كنند. ما روا نداريم كه ايشان كه اينجا يك مطلبي را براي توضيح مي‏گويند و خودشان هم گفتند كه با يك تغيير موافقند، به ايشان مجال ندهيم كه چه مي‏گويند و بعد جواب بدهيم. اگر مطلبشان صحيح بود مي‏پذيرفتم، اگر از نظر ما مطلبشان غلط بود يكي از دوستان مي‏آمد و رد مي‏كرد. بنابراين عنايت بفرماييد كه جو جلسه كه خودش بيش از هر چيز سوء تفاهم مي‏آورد آرام باشد و انتظار من و همه ملت اين است كه در جلسه امكان صحبت كوتاه و جواب كوتاه و روشنگري كوتاه باشد. آن حالت بيش از هر حالت ديگر متناسب با انقلاب ما، اسلام ما، تربيت اسلامي ما، جلسه ما، اخلاق اسلامي ما و نتيجه‏گيري بهتر از اين همه زحماتي است كه دوستان عزيز برعهده گرفتيد، مسؤوليت‏هايتان را در شهرهايتان رها كرديد آمديد اينجا و شب و روز زحمت مي‏كشيد، اين است كه خواهش مي‏كنم ديگر چنين صحنه‏اي نداشته باشيم.
تهراني- اين‏طور كه جلسه اداره مي‏شود، اقتضا مي‏كند كه صبح بعضي‏ها نيايند و صحبت‏ها را نشنوند و آنجا بحث نشود و بعد بيايند در جلسه علني وقت ما را بگيرند. شما رئيس مجلس هستيد و برخلاف آيين‏نامه رفتار مي‏كنيد شما خودتان يك روز قرار گذاشتيد (البته نوشته نيست) تنبيه آن كسي كه صبح نيست، بعد از ظهر صحبت نكند. شما دستور بدهيد كه همه صبح حاضر بشوند، تا از كم و كيف گروه‏ها آگاه شوند.
دكتر آيت- اين چه ربطي به صبح دارد؟
جوادي- يك حديثي است از پيغمبر (ص) مي‏خواهم بخوانم.
نايب رئيس- آقاي جوادي حديث را بخوانيد.
جوادي- «لايقطع الله صلي الله عليه و آله و سلم كلام احد حتي يجوز فيقطعه بينهي او قيام». اين جواب نبي اكرم بود كه وسط سخن كسي حرف نمي‏زدند اگر گوينده خلاف مي‏گفت از مجلس بيرون مي‏رفت يا اعتراض مي‏كرد. اين سيره، سيره رسول اكرم بود.
هاشمي‏نژاد- ما تا حالا چنين سيره‏اي نداشتيم.
جوادي- اگر نداشتيم برخلاف شرع بود گوينده اگر خلاف كرد شنونده يا بايد برخيزد يا اعتراض كند. اين سيره نبي اكرم بود.
نايب رئيس- متشكرم. آقاي طاهري گرگاني بفرماييد.
طاهري گرگاني- من به سهم خودم نسبت به وضعي كه در مقابل صحبت‏هاي آقاي فارسي در مجلس به وجود آمد اعتراض دارم چون خيلي از وزارت‏خانه‏هاي ما احتياج به پاك‏سازي دارد، ولي چرا نمي‏گذارند. يك مرد دانشمندي كه همه چيزش را در راه انقلاب گذاشته‏است، حرفش را بزند. فرضاً اشتباه هم كرد بعد آقاي مكارم مي‏آمد اشتباهش را مرتفع مي‏كرد. (همهمه نمايندگان)
يزدي- با توجه به وضع ارتش، جو مخالفت در حال حاضر براي مملكت خطر دارد والا ايشان روي چشم ما و مورد احترام ما هستند.
طاهري گرگاني- من مي‏دانم آقاي يزدي، ولي حرف بعضي‏ها مغرضانه بود.
نايب رئيس- آقاي يزدي توجه بفرماييد. (يكي از نمايندگان- به حديثي كه خوانده شد توجه بفرماييد.) آقاي تهراني عنايت بفرماييد راجع به تذكري كه به من داديد، ولي ما
                        مشروح مذاكرات قانون اساسى‏جلسه‏50-32، ص: 1366
بعداً گفتيم فقط يك موافق و يك مخالف مي‏تواند صحبت كند يعني گفتيم بيش از اين نباشد.
تهراني- اخلاق اسلامي اقتضاء نمي‏كند وقت ما را بگيرد و به علت اين‏كه صبح‏ها نمي‏آيند ما مجبور باشيم تحمل تكرار مكررات را بكنيم.
نايب رئيس- اجازه بدهيد، ما اين را بعداً در خدمت آقاي تهراني و دوستان عزيز حل مي‏كنيم .... آقاي فارسي تشريف مي‏آورند و اقلا مطلبشان را بيان مي‏كنند چون اين وضع به جاي جلوگيري از سوء تفاهم، ايجاد كرد بنابراين ...
دكتر شيباني- اجازه بدهيد من تذكرم را بدهم بعد ايشان صحبت كنند.
نايب رئيس- بفرماييد آقاي شيباني.
دكتر شيباني- آقاي فارسي در جريان انقلاب در ايران نبودند، خود شما شاهديد كه فرماندهان زيادي از ارتش به شما مراجعه كردند وگفتند كه ما از داخل ارتش را متلاشي مي‏كنيم و خود من شاهد بودم كه افسران زيادي مراجعه كرده بودند كه از ارتش فرار كرده بودند خود آقايان جريان لويزان را كه مي‏دانيد اكثريت ارتش همراه بودند از آقاي فارسي خواهش مي‏كنيم كه راجع به ارتش كه در جريان مبارزه ما است چيزي نفرمايند، بلي ما ارتش شاهنشاهي را قبول نداريم ولي ارتش جمهوري اسلامي مورد قبول ماست.
حسيني هاشمي- (خطاب به دكتر شيباني) نظم را شما به هم مي‏زنيد. در عين حال كه يك فرد خبير در امور نظامي مي‏گويد يك موضوع را تذكر مي‏دهم و رعايت كنيد، شما به خاطر احساساتتان نمي‏گذاريد توجه به نظر يك فرد خبير بشود.
نايب رئيس- آقاي حسيني و آقاي دكتر شيباني، بحث‏هاي اين جوري را تمام كنيد. آقاي فارسي بفرماييد صحبت كنيد.
كرمي- آقاي بهشتي خواهش مي‏كنم ... خواهش مي‏كنم براي آرامش مجلس اجازه ندهيد ايشان صحبت كنند.
فارسي- آقاي كرمي سوء تفاهم شده بايد برطرف شود.
نايب رئيس- آقاي كرمي اجازه بدهيد صحبتشان را بكنند اشكالي ندارد.
كياوش- قبل از صحبت آقاي فارسي من يك جمله بگويم. كتاب انقلاب اسلامي آقاي فارسي يكي از بنيان‏گذاران انقلاب ايران بود كه نوشته شد اما ...
نايب رئيس- اجازه بدهيد آقاي فارسي مطالبشان را بفرمايند.
فارسي- آقاي كياوش اجازه بفرماييد. بسم الله الرحمن الرحيم. برادران عزيز روي حسن نيت در دفاع افسران شرافتمند و درجه‏داران و سربازاني كه به انقلاب پيوستند، بدون اين‏كه بگذارند من صحبتم را ولو يكي دو دقيقه ادامه بدهم، از روي دلسوزي اعتراض كردند. من به اين اعتراض با تقدير و تجليل نگاه مي‏كنم مخصوصاً آقاي دكتر شيباني كه سرعت قضاوت دارند در دفاع از حق، و لازم شد اينجا توضيح بدهم براي ملت ايران و برادران ارتشي. من نه اين‏كه الان بخواهم اين حرف را بزنم، بلكه آن روزهاي اول انقلاب، چند روز از پيروزي انقلاب نگذشته بود در ورزشگاه تختي اين حرف را زدم. آن روزي كه بعضي از سازمان‏ها شعار انحلال ارتش را بالا مي‏بردند من آن وقت آنجا گفتم كه تا حالا تعريف جنگ و پيروزي اين بود كه يكي از طرفين، طرف ديگر را نابود كند. اين تعريف مال مائوتسه تونگ بود كه ناقص است. تعريف ديگر مال ژنرال بوفر است كه مي‏گويد يكي از طرفين جنگ طرف ديگر را يا نابود
                        مشروح مذاكرات قانون اساسى‏جلسه‏50-32، ص: 1367
مي‏كند يا وادار به تسليم. من گفتم كه اين تعريف دوم كامل‏تر است ولي ملت ايران شكل ثالثي از جنگ را عرضه كرد و آن اين بود كه نوانست نيروي مسلح دشمن را به خودش ملحق بكند و به وسيله پيوستن اين ارتشي‏هاي ميهن پرست كه حتي در داخل گارد كه مطمئن‏ترين واحد ارتش بود، اين افراد به ملت پيوستند و ارتش را متلاشي كردند نه اين‏كه در يك برخورد مسلحانه كاملًا نيروي مسلح دشمن متلاشي بشود. ما به آدم‏ها و انسان‏ها و افسر و سرباز كار نداريم توده سرباز مسلماً با ملت است. درست است آقاي شيباني كه من در خارج بودم ولي طرح تسلط بر قوه مجريه را من دادم و آن تئوري كه هست همين است كه توده‏هاي ارتش و حتي بخش بزرگي از افسران در وطن دوستي و ملت دوستي همطراز ما انقلابيون هستند. اين قبل از انقلاب بوده است ولي اين به معناي اين نيست كه ارتش و سازمان ارتش يك سازمان شاهنشاهي نبوده است.
هاشمي‏نژاد- پس شما در كيفيت سازمان ارتش صحبت داريد؟
فارسي- بله من دارم اين را توضيح مي‏دهم.
نايب رئيس- لطفاً هيچ كس تا صحبت تمام نشده صحبت نكند.
فارسي- بنابراين حرف ما روي سازمان ارتش است اين درست است كه يك انقلابي قديمي بشود و بگويد كه شاه خائن و امپرياليسم انگليس و آمريكا يك ارتشي درست كردند به همان شكلي كه رسول اكرم و خدا و انقلابيون مي‏خواستند؟ ما مي‏گوييم سازمان ارتش بايد دگرگون شود و يكي از راه‏هاي دگرگوني آن تشكيل همين سپاه پاسداران انقلاب است، نيروي مسلحي كه از انقلابيون وفادار به وجود آمده است. شما نگذاشتيد من توضيح بدهم كه اصلًا ارتش انقلابي چنان‏كه پيامبر اكرم (ص) ساخت چگونه بود. اول ده سال و بيش از ده سال زحمت كشيد انسان مجاهد تربيت كرد و بعد اسلحه به دستشان داد. ارتشي كه ما به ارث برديم به شكل ديگري به وجود آمده است، اول دستشان اسلحه داده و يك ايدئولوژي ديگر هم به آنها تبليغ كرده‏اند و اين‏طور سازمان داده‏اند و ما بايد سير بكنيم و به طرف آن ارتشي توحيدي همچنان كه در تمام شؤون جامعه، اقتصاد، آموزش و پرورش، همه شؤون را بايد تحول بدهيم، اين را هم بايد تحول بدهيم. شك نيست كه ارتش در راه تحول قدم برداشته اما مي‏خواهيم بگوييم در عالم واقع چه وقت مي‏خواهيم اين مسؤوليت را به ارتش بدهيم؟ اين را بايد مسلم كنيم. در اين اصل بايد مسلم بشود كه وظيفه دفاع از انقلاب و نظام جمهوري را چه وقت مي‏خواهيم به ارتش بدهيم؟ در عالم واقع آن زمان بايد ارتش مثل سپاه پاسدار انقلاب در آن سطح رسيده باشد كه اين مسؤوليت به او واگذار بشود مسأله اين است. متشكرم.
نايب رئيس- آقاي مكارم بفرماييد. (نمايندگان- ديگر احتياجي به سخنان موافق نيست.) شكر خدا، يعني اين اظهار نظر دوستان درباره اين‏كه احتياجي به بيان آقاي مكارم نيست در حقيقت تأييد همين نكته است كه سخنان آقاي فارسي برادر عزيز مبارزمان از همان آغاز سخني بوده كه مي‏توانسته مورد تأييد همه قرار بگيرد و اميدوارم هيچ‏گونه ابهامي از براي شنوندگان و بينندگان به خصوص برادران ارتشي حامي انقلاب به وجود نيامده باشد.
هاشمي‏نژاد- خود سركار توضيح بدهيد كه آقاي فارسي وقتي كه در خارج بودند آنجا عليه امپرياليسم و صهيونيسم مشغول مبارزه بودند.
نايب رئيس- من عرض كردم كه برادرمان آقاي فارسي از مبارزاني هستند كه با قلم‏
                        مشروح مذاكرات قانون اساسى‏جلسه‏50-32، ص: 1368
و با اقدام و قدمشان همواره در طول سال‏هاي متمادي در مبارزه ملت ما عليه جور و ظلم و استبداد و الحاد كوشيده‏اند. بنابراين اصل را براي رأي‏گيري مي‏خوانيم. آقاي مكارم بفرماييد.
مكارم شيرازي- عرض بنده اين است كه ارتش مسلماً همان‏طوري كه آقايان عكس العمل نشان دادند نمي‏خواست در مقابل انقلابيون بجنگند. اگر مي‏خواست بجنگد وسايلي داشت كه مي‏توانست خيلي چيزها را درهم بكوبد، خود اينها در سربازخانه‏ها را باز كردند، اسلحه به خواهران و برادران خود دادند و در كنارشان هم جنگيدند و انقلاب هم پيروز شد و آقا كه در پاريس بود من فراموش نمي‏كنم ايشان در اعلاميه‏ها مي‏نوشتند كه افسران به من نامه مي‏نوشتند و از من دستور مي‏خواستند. ايشان دروغ كه نمي‏گفت بنابراين از همان موقع كه در پاريس بودند زمينه را مي‏چيدند. اما ايشان سؤال كردند آيا ارتش فعلي يا ارتشي كه در آينده به وجود خواهد آمد؟ ارتش فعلي بايد از نظر ايدئولوژي اسلامي سازمان بگيرد، بايد به او تعليمات داده بشود فرماندهان خائن هم كنار گذاشته شدند ايدئولوژي اسلامي هم كه پياده شد بقيه‏اش مي‏شود يك ارتش جمهوري اسلامي، كم و كسري هم نخواهد داشت.
نايب رئيس- برادرمان آقاي فارسي مي‏گويندكه نوع سازماندهي هم به خواست خدا مطابق با ضوابط اسلامي باشد. اصل 118 را براي رأي‏گيري مي‏خوانم:
اصل 118 (اصل يكصد و چهل و سوم)- ارتش جمهوري اسلامي ايران پاسداري از استقلال و تماميت ارضي نظام جمهوري اسلامي كشور را برعهده دارد.
 (اخذ رأي به عمل آمد و نتيجه آن به شرح زير اعلام شد.)
نايب رئيس- عده حاضر در جلسه شصت و سه نفر، شماره كل آراء شصت و سه رأي، موافق پنجاه و نه نفر، مخالف يك نفر، ممتنع سه نفر، بنابراين تصويب شد، تكبير. (حضار سه مرتبه تكبير گفتند.)
6- طرح و تصويب اصل 119 (اصل يكصد و چهل و هفتم)
نايب رئيس- اصل 119 مطرح است كه قرائت مي‏شود.
اصل 119- دولت بايد در زمان صلح از افراد و تجهيزات فني ارتش در كارهاي امدادي و توليدي و جهاد سازندگي با پرداخت دستمزد عادلانه به سربازان وظيفه استفاده كند در حدي كه به آمادگي رزمي ارتش آسيبي وارد نيايد.
نايب رئيس- آقاي منتظري بفرماييد.
منتظري- در مورد اين «با پرداخت دستمزد عادلانه ...» بايد بگويم كه اگر بفهمانيم كه بعد از آن‏كه مي‏خواهند آنها را بفرستند سراغ كارهاي توليدي و دستمزد بدهند بهتر است، والا اگر از روز اول سرباز بداند كه حقوق مي‏گيريد و تيراندازي بايد ياد بگيرد، سعي مي‏كند سراغ يك كاري برود كه درآمد داشته باشد. اگر صلاح مي‏دانيد بنويسم «پس از آموزش نظامي» يك چنين چيزي باشد. منظورم اين است كه اگر اين‏طور نباشد سربازان سعي مي‏كنند بروند سراغ كاري كه آموزش نظامي كمتري داشته باشد.
نايب رئيس- اين شبيه چيزي است كه در سپاه بهداشت و سپاه دانش عمل مي‏شد. كه دوره آموزشي را اول مي‏ديدند بعداً به آن كارها فرستاده مي‏شدند اين معلوم است. آقاي فوزي بفرماييد. (فوزي- من موافق هستم.) آقاي كريمي بفرماييد.
                        مشروح مذاكرات قانون اساسى‏جلسه‏50-32، ص: 1369
كريمي- با اجازه آقايان بنده يك تذكري راجع به اين اصل و اصل‏هاي بعدي مي‏خواهم بدهم و آن اين است آقاياني كه اينجا تشريف دارندكه با شناخت مردم انتخاب شده‏اند و اينجا آمده‏اند طبق كدام آيين‏نامه حق شركت در جلسه بعد از ظهر را دارند ولي حق رأي ندارند. اگر مي‏فرماييد كه حق رأي دارند همه هم قبول دارند. آيا اين درست است كه حق حرف زدن و بيان عقيده خودش را هم نداشته باشد و به جرم اين‏كه به علتي صبح در جلسه نبوده و بعد از ظهر حق نداشته باشد اظهار نظر كند؟ معنايش اين است كه حق حرف زدن ندارد. طبق كدام آيين‏نامه كسي كه صبح نبوده بعد از ظهر حق حرف زدن ندارد؟
نايب رئيس- بنده خيال كردم كه شما براي صحبت در محتواي اصل اجازه گرفته‏ايد. سركار كاش اين مطلب را در يك جاي مناسب مي‏فرموديد. آقاي خامنه‏اي بفرماييد.
خامنه‏اي- عرض من يكي اين است كه كلمه دولت را كه به اين اصل اضافه كرده‏ايداين اصل را بهتر نكرد براي اين‏كه مفهوم در زمان صلح از افراد و تجهيزات وظيفه‏اي بود كه به ارتش داده مي‏شد و اين وظيفه را زير نظارت فرماندهي با همكاري و به قصد همكاري با دولت در اختيار دولت مي‏گذاشتند. اين اضافه كردن كلمه دولت، دولت را مأمور اين كار مي‏كند و فرماندهي را در اين مقدار شما تخصيص داده‏ايد، براي اين‏كه متخصص چه قبل و چه در بعد اثر خودش را دارد بنابراين اضافه كردن كلمه دولت مشكلي حل نكرده. ديگر اين‏كه در مورد دستمزد براي سربازان بايد بگويم زيرا قبلًا هم براي سرباز دستمزد خيلي كمي مي‏دادند، اين مطلب مقداري با آن اصلي كه گفتيم از دو جا كسي حقوق نگيرد تعارض پيدا مي‏كند.
نايب رئيس- آقاي قرشي بفرماييد.
قرشي- اين كلمه پرداخت دستمزد به سربازان در نظر درجه‏داران ممكن است يك نوع تبعيض بشود.
نايب رئيس- آنها حقوق بگيرند، اينها حقوق نمي‏گيرند. (قرشي- در مورد سربازان يك نوع مزدوري به نظر مي‏آيد مثل اين‏كه خوب نيست اگر اين كار يعني گرفتن حقوق در اختيار خود آنها بگذاريم يا يك مقدار حقوق سربازان را از حالا اضافه بكنند در عوض كاري كه بعداً به آنها ارجاع مي‏شود، من فكر مي‏كنم اين‏طور بهتر است.) آقاي گلزاده غفوري بفرماييد.
گلزاده غفوري- همان‏طور كه گفتند بايد بگويم كه در نظام آينده فكر مي‏كنيم تمام مردم بايد خودشان را سرباز بدانند و وظيفه دولت مجهز كردن تمام افراد است، به جاي اين‏كه ما به سرباز بگوييم كه بيايد كار كند و مزد بگيرد بهتر است كارگران و مردم ديگر را سرباز كنيم يعني همه را مجهز كنيد با يك فرمان هم در موارد لزوم همه بسيج مي‏شوند. ما يك ارتش بيست، سي هزار نفري بسيار مجهز و مدرن تهيه مي‏كنيم كه دستمان بالا باشد و بقيه مردم همه سرباز باشند اين دستمزد دادن يك شخصيت ناجوري پيش مي‏آورد و در عمل هم با اشكال مواجه خواهيم شد.
نايب رئيس- آقاي دكتر قائمي.
دكتر قائمي- همين مطلبي را كه آقايان فرمودند من به صورت ديگري مطرح مي‏كنيم و آن اين است كه هر فرد هموطن وظيفه دارد كه براي مدت يك سال يا دو سال مجاني براي مملكتش كار كند. شما اين مسأله مجاني را كشانديد به مسأله كار و كارگري، آن‏چه را هم‏
                        مشروح مذاكرات قانون اساسى‏جلسه‏50-32، ص: 1370
كه قبلًا به سربازها مي‏دادند دستمزد مي‏دادند دستمزد نيست يك كمك خرج و يك پول توجيبي است كه مي‏دهند اين را شما كشانديد به دستمزد عادلانه يعني مسأله كار و كارگري و اينها، و به نظر من اين اشتباه است.
نايب رئيس- آقاي رحماني.
رحماني- اين موضوع بايد با تشخيص مجلس شوراي ملي باشد بدون تصويب مجلس دولت اين كار را نكنيد. (دكتر آيت- اگر كسي مخالف باشد من موافق هستم.)
نايب رئيس- آقاي موسوي اردبيلي بفرماييد.
موسوي اردبيلي- من خواستم نظر نمايندگان ستاد و وزارت دفاع ملي را كه ديروز آمده بودند راجع به اين اصول عرض كنم. اين را آقايان مطالعه كردند و همه را تأييد فرمودند گفتند بسيار خوب و خيلي عالي است منتها پيشنهادات روي اصول ديگري هم داشتند. من بر طبق اجازه‏اي كه مجلس و هيأت رئيسه مجلس داده بود گفتم فردا در آن جلسه بيايند و نظرات خودشان را بگويند و مجلس را در جريان بگذارند. در همين اصلي كه الان مطرح است تنها نظرشان يك كلمه توليدي بود كه آنها فكر مي‏كردند كه اگر به مردم‏ياري تبديل بشوند، به نظر آنها بهتر است. ديگر گفتند اگر اين دستمزد عادلانه براي سرباز وظيفه در اين اصل نباشد آنها مي‏گفتند بهتر است، و ما با هم صحبت كرديم و من دليل اين‏كه چرا اين دستمزد را در اين اصل گذاشتيم گفتم. آنها گفتند كه اگر مجلس راهي پيدا كند اين جمله در اينجا نباشد از نظر ما بهتر است.
نايب رئيس- بنده يك پيشنهادي دارم به دوستان و آن اين است كه اين مسأله آقاي موسوي اگر ما اين قسمت را بخواهيم با يك جمله بياوريم به هر كيفيتي كه نگاه مي‏كنيم مي‏بينيم حق مطلب ادا نمي‏شود. اگر اين قسمت را خذف كنيم و اين را موكول كنيم به آينده چون در آينده مجلس بايد براي هر يك از اين اصول لايحه قانوني يا طرح قانوني به تصويب برساند اين را موكول كنيم به مجلس شوراي ملي كه نمايندگان ملت در تهيه لايحه يا طرح مربوط به اجراي اين اصل، آنجا وظيفه خودشان را انجام خواهند داد و حقوق سرباز را رعايت خواهند كرد. چون اين جمله را به هر كيفيتي كه بگذاريد يك مفهوم نامطلوب ممكن است به وجود بياورد. ولي بعداً كه به صورت قانون در مي‏آيد و اطراف و جوانب آن مشروحاً بيان مي‏شود آنجا از همه محاسن استفاده مي‏شود و از همه سوء تفاهمات هم مي‏شود دوري كرد. اگر بدون اين جمله اين اصل را بگذرانيم بهتر است.
كرمي- ما از وجه شرعي نمي‏توانيم سرباز وظيفه را اجباراً به كار ببريم بدون اين‏كه در برابر كاري مزدي باشد از ناحيه شرع ممنوع است. سرباز، سرباز است.
نايب رئيس- آقاي عضدي بفرماييد.
عضدي- من معتقدم كه دستمزد عادلانه حذف شود و به جاي آن خدمات آموزش اضافه شود يعني بنويسيم كارهاي توليدي، خدمات آموزشي.
نايب رئيس- آقاي مكارم بفرماييد.
مكارم شيرازي- هفت نفر از دوستان پيشنهادي داده‏اند راجع به اين‏كه دستمزد حذف بشود و سرباز داوطلب جانشين آن بشود. (موسوي تبريزي- به اختيار خودش بگذاريم.)
نايب رئيس- آقاي كياوش.
                        مشروح مذاكرات قانون اساسى‏جلسه‏50-32، ص: 1371
كياوش- بنويسم «دولت مي‏تواند در زمان صلح از افراد و تجهيزات فني ارتش در كارهاي امدادي و توليدي و جهاد سازندگي داوطلبانه كمك بگيرد.»
نايب رئيس- آقاي رشيديان بفرماييد. (رشيديان- عرضي ندارم) خانم گرجي بفرماييد.
خانم گرجي- ما در اصل اشتباه كرده‏ايم. قرار بود از نيروهاي ذخيره‏اي كه آنجا هست استفاده بشود. در اين اصل آمده است كه از سربازان بايد استفاده بشود و حال آن‏كه سربازان وظيفه بايد يك دوران كوتاه امور و فنون جنگي را تعليم بگيرند و بيايند بيرون، از آن نيروهايي كه براي روز مبادا هست بايد استفاده بشود. اين كاملًا كار برعكس شده است. (نايب رئيس اين كار شامل افراد مي‏شود.) وقتي ما گفتيم با دستمزد عادلانه به سربازان وظيفه پس اين امر هم فقط شامل سربازان وظيفه مي‏شود.
نايب رئيس- اين‏طور فهميده نمي‏شود. گفته مي‏شود براي سربازان وظيفه اگر خواست اجرا بشود. آقاي منتظري بفرماييد.
منتظري- خوب است براي دستمزد بنويسم «با عدل تحميل بر سربازان وظيفه مگر به عنوان داوطلبي» چنين عبارتي نوشته شودكه خلاصه به آنها تحميل نشود و خودشان اختيار داشته باشند.
دكتر بيت اوشانا- اگر قسمتي توليدي به كلمه آباداني تبديل شود چون همه طرح‏ها در اختيار ارتش قرار مي‏گيرد كه اگر تجهيزاتي هم كه به كار مي‏برند كهنه بشود از آن محل تجهيزاتشان را نو بكنند و از همان محل هم دستمزدهايي كه پيش‏بيني شده است پرداخت بشود. با اين ترتيب مسأله پرداخت هم كم كم از بين مي‏رود و اصلاح مي‏شود.
نايب رئيس- پيشنهاد ايشان اين است كه اين كلمه توليدي تبديل به عمراني بشود. پيشنهاد آقاي موسوي تبريزي را به رأي مي‏گذاريم. آقاي طاهري گرگاني بفرماييد.
طاهري گرگاني- موقعي كه اين اصل تنظيم مي‏شد يك جهت عمده آن مسأله بودجه تفضيلي بود كه بايد به آن توجه بشود و با فرض اين‏كه ما و لايت فقيهي داريم كه مي‏تواند زير اين قوانين را امضاء بكند و به صورت قانوني و شرعي در آورد، هيچ اشكالي ندارد كه بدون دستمزد باشد مگر در مواردي كه آن سرباز يك وضع استثنايي داشته باشد از لحاظ بودجه و از بيت المال به او رسيدگي بشود، اين مطلب ديگري است و در صدر اسلام همه آقايان مي‏دانند سرباز كار خودش را مي‏كرد و سربازي هم مي‏كرد حتي بعضي اوقات از نظر مالي به ارتش اسلام كمك مي‏كرد. به خاطر اين‏كه بتواند ارتش ما يك ارتش واقعي اسلامي باشد و حتي گاهي كمك مالي بكنند، به خاطر آن تنظيم شد و فكر مي‏كنيم كه احتياجي به دستمزد نداشته باشد.
نايب رئيس- اگر موافقيد به جاي «با پرداخت دستمزد عادلانه به سرباز وظيفه» كه دو تا نقد رويش بود بنويسيم «با رعايت كامل موازين عدل اقتصاد اسلامي» (يكي از نمايندگان- اين كافي نيست.) يا بنويسيم عدل اسلامي. مي‏نويسيم «با رعايت كامل موازين عدل اسلامي» كه اگر واقعاً در مورد دستمزد يا اضافه كار يا چيز ديگر ايجاب مي‏كند اين را رعايت بكنند. آقاي منتظري بفرماييد.
منتظري- اين واقعياتي كه ما مشهودمان بوده است نبايد آنها را انكار كنيم. اينها را ما ديده‏ايم ما سه سال و نيم در زندان بوديم و با همان ارتشي‏ها و سربازان محشور بوديم ما
                        مشروح مذاكرات قانون اساسى‏جلسه‏50-32، ص: 1372
ديديم كه اين كادرهاي حقوق بگير نوعاً مي‏رفتند و مي‏خوابيدند يا مشغول روزنامه خواندن بودند و تمام كارها را به سربازان تحميل مي‏كردند و سرباز بيچاره ناچار بود اين كار را بكند و اگر چنان‏چه در آينده اين‏طور بشود البته يك عده ارتشي‏ها هستند كه وظيفه‏شناس هستند و وظيفه خودشان را عمل مي‏كنند مي‏خواهند خدمت به مردم بكنند، اما ممكن است يك عده هم باشند مثلًا يك عده سرباز را مي‏فرستند به يك كار امدادي و مي‏دانند بايد اين كار را انجام بدهند. اين كادر پرسنل حقوق بگير كارها را به سربازان تحميل مي‏كنند، سربازان بايد بيگاري بدهند و مفتي كار بكنند و آنها هم مشغول تفريح باشند. ما بايد جلوي اين كار را در آينده بگيريم بايد يك طوري باشد كه معلوم باشد سرباز وظيفه اصلي‏اش را انجام بدهد. سربازگيري براي اين است كه آماده باشند براي حفظ كشور از باب ايه «واعدوالهم ما استطعتم من قوة و من رباط الخيل ...» ما به همين دليل مي‏گوييم دولت مي‏تواند سرباز بگيرد و ملت را آماده كند براي حفظ كشور اما اين‏كه يك سرباز بيچاره را ببرد در يك جا براي كارهاي عمراني به زور در صورتي كه حقوق بگيران بايد آن كار را انجام بدهند اين صحيح نيست. اين را بايد يك طوري بنويسيم كه جلوي يك چنين اجحافات گرفته شود كه اگر در يك منطقه كشور يك كاري به عده‏اي ارتشي حقوق بگير محول شد نتوانند از زير بار وظيفه شانه خالي كنند. اگر بنويسيم بدون تحميل بر سربازان مگر به عنوان داوطلب كه خودشان بيايند بهتر است.
نايب رئيس- آقاي رباني شيرازي بفرماييد
رباني شيرازي- پيشنهاد بنده را آقاي منتظري فرمودند فقط خواستم بگويم كه ما به جاي افراد، كادر ثابت بنويسيم و آن جمله دستمزد به سربازان وظيفه را حذف كنيم.
هاشمي‏نژاد- من عرض مي‏كنم كه بنويسيم در جهاد سازندگي با حفظ آمادگي رزمي ازارتش مطلقاً استفاده كنند بعد اضافه كنيم در اين باره از سربازان وظيفه از داوطلب استفاده كنند با توجه به اين‏كه در اين تعداد داوطلب براي تأمين نياز پيدا مي‏شود.
نايب رئيس- من با دست براي يكايك اين اصلاحات رأي مي‏گيريم هر كدام كه بيشتر رأي آورد با ورقه همان را رأي مي‏گيريم. «يكي دولت بايد در زمان صلح از افراد و تجهيزات فني ارتش در كارهاي امدادي، آموزشي عمراني و جهاد سازندگي استفاده كند، در حدي كه به آمادگي رزمي ارتش آسيبي وارد نيايد. اين امر در مورد سربازان وظيفه فقط درباره داوطلبان اجرا مي‏شود.» موافقين با اين اصل دست بلند كنند. چهل و شش رأي موفق داشت. حالا به ترتيب ديگر «دولت بايد در زمان صلح از افراد و تجهيزات فني ارتش در كارهاي امدادي، آموزشي، عمراني و جهاد سازندگي با رعايت كامل موازين عدل اسلامي استفاده كنددر حدي كه به آمادگي رزمي ارتش آسيب وارد نيايد» موافقين با اين اصل دست بلند كنند. اين دومي چهل و هشت رأي موافق آورد پس همين دومي را به رأي با ورق مي‏گذاريم. آقاي قائمي بفرماييد.
دكتر قائمي- روز پنجشنبه بود كه راجع به مسأله عمراني بحث شد و بعد براي اين‏كه يك كلمه‏اي بگذاريم كه هم كلمه عمراني را شامل بشود و هم خدمات را، اين كلمه امدادي را گذاشته ولي كلمه توليدي را مخصوصاً پيشنهاد كرديم كه ارتش تنها مصرف‏كننده نباشد يك چيزهايي را بتواند توليد كند، شما چرا حذف كرديد؟
نايب رئيس- بسيار خوب كلمه توليدي را هم اضافه مي‏كنيم. يك بار ديگر اصل را
                        مشروح مذاكرات قانون اساسى‏جلسه‏50-32، ص: 1373
براي رأي‏گيري مي‏خوانم عنايت بفرماييد.
يزدي- عمراني اشكالش اين است كه با آموزش قابل جمع نيست.
فاتحي- من مي‏خواهم صحبت كنم و اجازه گرفته‏ام به عنوان مخالف صحبت كنم.
نايب رئيس- آقاي فاتحي بفرماييد صحبت كنيد.
فاتحي- بسم الله الرحمن الرحيم. مسائلي كه در اينجا بحث مي‏شود نبايد سرسري گرفته شود زيرا استقلال و امنيت و تمام مزاياي يك كشور بستگي به يك ارتش نيرومندي دارد و قرآن هم اين دستور را از همان روز اول به ما داده است. بالاترين دستورها «واعدوالهم مااستطعتم من قوة ومن رباط ااخيل» است، يعني در آن زمان قرآن به ما دستور داده كه آخرين سيستم نظامي بهره‏مند شده و در فنون نظامي وارد شويم. اگر بخواهيد سيادت اسلام را جهاني كنيد بايد از يك ارتش نيرومند مطابق شرايط روز استفاده كنيد. در آن زمان ارتش ساده بود و همان‏طور كه بعضي از برادران گفتند يك شمشير و يك رباط الخيل بود و همه مي‏توانستند سرباز باشند، اما در دنياي امروز ياد گرفتن فنون نظامي كه اين همه پيچيده است مانند به كار بردن موشك‏ها و هماپيماها و اختراعات جديدي كه روز به روز ساخته مي‏شود احتياج به آموختن دارد ولي اگر ما فنون نظامي روز را به كار نبريم و بياييم افراد ارتش را علاوه بر وظيفه مرزداري كه بايد از مرزهاي كشور اسلامي دفاع كنند و به فنون نظامي روز وارد شوند و بدانند و ياد بگيرند، به جهاد سازندگي و يا در امور امدادي ببريم صحيحي نيست. البته استثنائاً در مواقغ زلزله و سيل و حوادث طبيعي كه يك وقتي اتفاق مي‏افتد، آنها و همه اجتماع به طور داوطلب اعم از زن و مرد هيچ وقت كناره‏گيري نمي‏كنند و كمك مي‏كنند، اما در اين اصل گفته‏ايم «دولت بايد»، اين كلمه «بايد» از كجا است؟ اگر مشاهده مي‏كنيد كه در ميان آنها افرادي بيكار مي‏گردند، اين علتش اين است كه ما نخواستيم افراد ارتشمان را به ياد گرفتن تعليمات نظامي بگماريم. هنگامي كه وقتشان براي تعليم صرف شد ديگر وقتي براي آنها نمي‏ماند. ما بايد افسران و سربازانمان را مجهز كنيم تا بتوانيم اين استقلال و جمهوري اسلاميمان را حفظ كنيم و همين‏طور سرسري مثل زمان سابق نيست كه شمشيرش را به دست بگيرد و اين برخلاف قرآن است زيرا قرآن مي‏گويد شما بايد با اسلحه روز به جنگ دشمن برويد، و دعا هم لازم است بنابراين بايد علم به كار بردن اسلحه‏هاي مدرن را آموخت و پرداختن به وظيفه سنگين و امور امدادي و جهاد سازندگي و ساير بازسازي كشور به ارتش مربوط نيست. آنها را ملزم كنيد كه در فنون نظامي خودشان تقويت شوند و اين كلمه «بايد» را كه شما آورده‏ايد به نظر من صد درصد صحيح نيست، البته وقتي مي‏گفتند به طور داوطلب عيبي ندارد، چون اگر يك وقت يك اتفاقي افتاد و سيلي آمد، خودشان با ميل و رغبت كمك مي‏كنند نه به طور اجبار بگوييم بايد كه دولت موظف باشد اينها را بياورد، و وانگهي اينها هميشه بايد آماده باشند زيرا دشمن هميشه مراقب ما است كه چه موقع ما بيكار هستيم كه همان موقع حمله كند. مثلًا ارتش الان مشغول جهاد سازندگي در فلان ده است اگر از مرز حمله كردند ما در اينجا بگوييم ارتش ما مشغول امداد و مشغول جهاد سازندگي است. چه كسي مي‏خواهد از مرز كشور دفاع كند؟
نايب رئيس- بسيار خوب آقاي خزعلي بفرماييد.
خزعلي- ايشان سطر آخر را مطالعه نكرده‏اند زيرا در سطر آخر نوشته شده است «در حدي كه به آمادگي رزمي ارتش آسيب وارد نيايد» دوم اين‏كه اظهار نظري را كه جناب آقاي موسوي‏
                        مشروح مذاكرات قانون اساسى‏جلسه‏50-32، ص: 1374
اردبيلي از متخصصين بيان كردند ناديده گرفته‏اند و ما نمي‏توانيم نظر متخصصين را در نظر نگيريم.
نايب رئيس- آقاي مكارم بفرماييد.
مكارم شيرازي- اين بحث كه آقاي فاتحي كردند از وسائل ارتباط جمعي پخش مي‏شود ولي آن حرف‏هايي كه ما در جلسه مشترك زديم و براي ما واضح است ... (نايب رئيس- من توضيح مي‏دهم.) شما به قدر كافي توضيح بدهيد.
نايب رئيس- عرض مي‏كنم، دوستان مي‏دانند و مردم ما هم بايد بدانند كه اولًا درباره اين اصل به طور مفصل بحث شده. ثانياً با ارتشيان محترم و دوستان مختلف تبادل نظر داشته‏ايم و برادران ارتشي به بسياري از ما اين پيشنهاد را داده‏اند و برادرمان آقاي موسوي اردبيلي هم ديروز قرار گذاشتند كه اين اصول را به متخصصين ارتش نشان بدهند و امروز در اين جلسه قبلًا نظر آنها را بازگو كردند، اين است كه اين تعبير برادرمان آقاي فاتحي كه از اين اصول سرسري نگذريم يك تعبيري بود كه در خور كار اين مجلس نبود. اصل 119 را براي رأي‏گيري قرائت مي‏كنم.
سبحاني- مطلبي است كه ارتشيان فرستاده‏اند كه من براي جناب‏عالي فرستادم لطفاً قرائت بفرماييد.
نايب رئيس- اصل 119 قرائت مي‏شود:
اصل 119 (اصل يكصد و جهل و هفتم)- دولت بايد در زمان صلح از افراد و تجهيزات فني ارتش در كارهاي امدادي و آموزشي و توليد و جهاد سازندگي با رعايت كامل موازين عدل اسلامي استفاده كند در حدي كه به آمادگي رزمي ارتشي آسيب وارد نيايد.
 (اخذ رأي به عمل امد و نتيجه به شرح زير اعلام شد.)
نايب رئيس- نتيجه رأي‏گيري، عده حاضر در هنگام اخذ رأي شصت و شش نفر، شماره كل آراء شصت و شش رأي، موافق پنجاه و شش نفر، مخالف دو نفر، ممتنع هشت نفر، بنابراين تصويب شد، تكبير (حضار سه مرتبه تكبير گفتند).
اميدوارم اين اصل يكي از پايه‏هاي ملي بودن ارتش و وابستگي صميمانه‏اش با ملت باشد. پيشنهادي كه برادرمان آقاي سبحاني فرستاد چون در موقع رأي‏گيري فرستادند من الان قرائت مي‏كنم: «ارتش براي مقابله با دشمنان كشور اسلامي، آموزش دادن، امور عام المنفعه، جهاد سازندگي و تبليغات مي‏باشد.» اين پيشنهاد خود ارتشيان است و خودشان اين وظايف را براي ارتش تعيين كرده‏اند. آقاي كياوش بفرماييد.
كياوش- قبل از اين‏كه اصل بعدي خوانده شود من يك پيشنهاد دارم در اين اصل صحبت از دستمزد عادلانه شده بود كه خوب شد كه حذف شد، ولي اين به خاطر اين بود كه استثماري در ارتش وجود نداشته باشد. من پيشنهاد مي‏كنم اگر موافقت بفرماييد اين اصل قبل از اصل بعدي اضافه شود كه «هر نوع استفاده خصوصي از افراد ارتش به صورت گماشته و غيره و تجهيزات ارتش ممنوع است ...».
نايب رئيس- اين پيشنهاد را لطفاً فردا صبح به جلسه مشترك بدهيد تا رويش مشورت شود زيرا عددها قابل تغيير است.
                        مشروح مذاكرات قانون اساسى‏جلسه‏50-32، ص: 1375
7- طرح تصويب اصل 120 (اصل يكصدو چهل و پنجم)
نايب رئيس- اصل 120 مطرح است كه قرائت مي‏شود.
اصل 120 (اصل يكصد و چهل و پنجم)- هيچ فرد خارجي به عضويت در ارتش و ارتش نيروي انتظامي كشور پذيرفته تمي‏شود.
نايب رئيس- نظري نيست؟ (نمايندگان- رأي بگيريد) لطفاً رأي بگيريد.
 (اخذ رأي به عمل آمد و نتيجه آن به شرح زير اعلام شد)
نايب رئيس- عده حاضر در جلسه هنگام اخذ رأي شصت و چهار نفر، شماره كل آراء شصت و پنج رأي كه يك رأي اضافي به وسيله آقاي دكتر اوشانا ريخته شده است، ولي چون بعد از اعلام رأي به داخل جلسه آمده‏اند يك رأي خارج كردند والا آراء درست ريخته شده است، موافق شصت و سه نفر، مخالف هيچ، ممتنع يك نفر بنابراين تصويب شد، تكبير (حضار سه مرتبه تكبير گفتند).
8- طرح و تصويب اصل 121 (اصل يكصد و چهل و ششم)
نايب رئيس- اصل 121 مطرح است كه قرائت مي‏شود.
اصل 121- استقرار هر گونه پايگاه نظامي خارجي، هر چند به عنوان استفاده‏هاي صلح‏آميز در ايران ممنوع است.
نايب رئيس- آقاي بني صدر بفرماييد.
بني صدر- اگر ما خواستيم به فلسطيني‏ها در ايران پايگاه بدهيم نمي‏توانيم؟
 (نايب رئيس- پايگاه مي‏خواهيد بدهيد؟) مي‏خواهيم در ايران تعليمات نظامي ببينند. آيا بدهيم يا ندهيم؟ (همهمه نمايندگان)
نايب رئيس- آقاي بني صدر گويا نظر دوستان اين است كه كمكمان به برادران فلسطيني و برادران مبارز ديگر مي‏توانيم به شكل‏هاي ديگر بكنيم. (يكي از نمايندگان- ما آنها را خارجي نمي‏دانيم.)
بني صدر- بنابراين بايد بگوييم چون ما امت اسلامي هستيم آنها مشمول اين حكم نمي‏شوند، يعني بايد يك چيزي باشد.
نايب رئيس- بايد يك فكري كنيم كه برادران مسلمان را خارجي ندانيم.
مكارم شيرازي- استثناء نمي‏شود والا اصل كم ارزش مي‏شود.
نايب رئيس- بلي استثناء نمي‏كنيم ولي در اصول بعد بايد يك فكري نسبت به خيلي از مسائل روابط اسلاميمان بكنيم كه اين جنبه را نداشته باشد. بنابراين اجازه بفرماييد اصل 121 را براي رأي‏گيري بخوانيم:
اصل 121 (اصل يكصد و چهل و ششم)- استقرار هر گونه پايگاه نظامي خارجي، هر چند به عنوان استفاده‏هاي صلح‏آميز در ايران ممنوع است.
 (اخذ رأي به عمل آمده و نتيجه آن به شرح زير اعلام شد).
نايب رئيس- نتيجه رأي‏گيري عده حاضر در جلسه هنگام اخذ رأي شصت و پنج رأي، شماره كل آراء شصت و پنج رأي، موافق شصت و چهار نفر، ممتنع يك نفر، بنابراين تصويب‏
                        مشروح مذاكرات قانون اساسى‏جلسه‏50-32، ص: 1376
شد، تكبير (حضار سه مرتبه تكبير گفتند.)
9- طرح تصويب اصل 124 (اصل يكصد و چهل و نهم)
نايب رئيس- اجازه بدهيد چون وقت كم است اصل 124 را كه مي‏دانيم بحثي ندارد و رو به راه‏تر است مطرح كنيم و اصل 122 براي فردا بماند. اصل 124 را قرائت مي‏كنيم.
اصل 124 (اصل يكصد و چهل و نهم)- ترفيع درجه نظاميان و سلب آن به موجب قانون است‏
نايب رئيس- نظري نيست؟ (نمايندگان- رأي بگيريد) لطفاً رأي بگيريد.
 (اخذ رأي به عمل آمد، عده حاضر در هنگام اخذ رأي شصت و چهار نفر، شماره كل آراء شصت و چهار رأي، موافق شصت و چهار رأي، بنابراين يك اصل ديگر به اتفاق آراء تصويب شد، تكبير (حار سه مرتبه تكبير گفتند.)
10- پايان جلسه‏
نايب رئيس- با اجازه دوستان جلسه را ختم مي‏كنم. جلسه ختم مي‏شود، جلسه آينده فردا بعد از ظهر خواهد بود.
 (جلسه ساعت هفده و چهل و پنج دقيقه پايان يافت)
نايب رئيس مجلس بررسي نهائي قانون اساسي- دكتر سيد محمد حسيني بهشتي‏