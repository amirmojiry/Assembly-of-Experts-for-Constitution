<section type="first-majlis-book" number="2">
<section type="page" number="833">
<section type="session" number="32" title="جلسه سی و دوم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت ده و سی دقیقه روز پنجم مهرماه 1358 هجری شمسی برابر با پنجم ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="10">
فهرست مطالب:
1- اعلام رسمیت جلسه و تصویب اصل 56 (اصل هفتاد و یکم) 
2- طرح و تصویب اصل 57 (اصل هفتاد و دوم) 
3- طرح و تصویب اصل 58 (اصل هشتاد و چهارم) 
4- طرح و تصویب اصل 60 (اصل هفتاد و سوم) 
5- طرح و تصویب اصل 61 (اصل هفتاد و چهارم) 
6- طرح و تصویب اصل 59 (اصل هشتاد و پنجم) 
7- طرح و تصویب اصل 62 (اصل هفتاد و پنجم) 
8- طرح و تصویب اصل 63 (اصل هفتاد و ششم) 
9- صورت اسامی غایبین و دیرآمدگان جلسه قبل 
10- پایان جلسه‏
</section>
دبیر خانه مجلس بررسی نهایی قانون اساسی‏
</section>
<section type="page" number="835">
1- اعلام رسمیت جلسه و طرح و تصویب اصل 56 (اصل هفتاد و یکم)
نایب رئیس (بهشتی)- بسم اللّه الرحمن الرحیم. جلسه رسمی است و کارمان را آغاز می‏کنیم دستور جلسه خدمت همه آقایان ارسال شده است. اصل 56 مطرح است که می‏خوانم:
اصل 56 (اصل هفتاد و یکم)- مجلس شورای ملی در عموم مسائل در حدود مقرر در قانون اساسی می‏تواند قانون وضع کند. با اکثریت اعضاء حالا اصل 56 مطرح است که مورد رأی و اظهار نظر قرار بگیرد. درباره این اصل نظری نیست؟ (دکتر نوربخش- به عقیده من اگر به جای «مقرر»، «چارچوب» بگذاریم بهتر است.) «چارچوب» قدری دائره‏اش ضیق می‏شود. کلمه «مقرر» انسب است. (سبحانی- چارچوب مال نجارها است.) (خزعلی- آیا از نظر مذهب کامل است؟) اجازه بدهید سایر آقایان هم بیایند، چون چند نفر نیامده‏اند بهتر است کمی تأمل کنیم تا دوستان بیشتری در رأی شرکت بکنند. برای بار دیگر اصل 56 را می‏خوانم و اعلام کنیم تا دوستان بیشتری در رأی شرکت بکنند. برای بار دیگر اصل 56 را می‏خوانم و اعلام رأی می‏کنم. (به شرح سابق قرائت شد) لطفاً گلدان‏ها را برای رأی ببرید. (اخذ رأی به عمل آمد و نتیجه به شرح زیر اعلام شد)
نایب رئیس (بهشتی)- عده حاضر در جلسه شصت و پنج نفر، تعداد آراء شصت و دو رأی، آراء موجود در گلدان شصت و سه رأی، یک رأی خارج شد بنابراین تعداد آراءشصت و دو رأی، موافق پنجاه و هشت نفر، مخالف هیچ، ممتنع چهار نفر تصویب شد، تکبیر. (حضار سه مرتبه تکبیر گفتند)
2- طرح و تصویب اصل 57 (اصل هفتاد و دوم)
نایب رئیس (بهشتی)- اصل پنجاه و هفت قرائت می‏شود.
اصل 57- مجلس شورای ملی نمی‏تواند قوانینی وضع کند که با اصول و احکام مذهب رسمی کشور و قانون اساسی مغایرت داشته باشد. تشخیص این امر از نظر اسلام با اکثریت فقها و شورای نگهبان و از نظر قانون اساسی با اکثریت همه اعضای آن است.
دکتر شیبانی- باید «فقهای» باشد یک «ی» لازم دارد.
نایب رئیس (بهشتی)- نسب به این اصل سؤالی هست؟
خزعلی- از نظر مذهب هم بنویسید.
فوزی- این‏که نوشته شد «با اصول و احکام و قوانین اساسی» این «و» عاطفه است و به جای آن «یا» باید باشد.
نایب رئیس (بهشتی)- بلی تذکر خوبی است و ضرری هم نمی‏زند. (فوزی- مراد نصف به علاوه یک نمایندگان است.) طبق آن‏چه که در اصل می‏آید یعنی بر طبق آن‏چه که آنجا می‏آید
</section>
<section type="page" number="836">
اگر دیدیم که نصف به علاوه یک کافی است تصویب می‏کنیم. دیگر سؤالی نیست؟ (بعضی از نمایندگان- روشن شد.) آقای فاتحی، آقای کریمی، آقای حجتی، آقای جوادی سؤالی دارید؟ (نمایندگان- روشن شد) آقای موسوی جزایری سؤالی دارید؟
موسوی جزایری- همان‏طوری که آقای خزعلی گفتند که «اسلام» را هم قید بفرمایید. (بنی صدر- فقها هستند.)
رئیس (منتظری)- به عقیده بنده لفظ «انطباق» لازم دارد چون آنجا مذهب نوشتیم و اینجا هم باید مذهب باشد.
نایب رئیس (بهشتی)- آقای حاجی طرخانی سؤالی دارید بفرمایید.
حاجی طرخانی- اشکال بنده ناشی از تغییر کلمه «از نظر اسلام» و «از نظر قانون اساسی» است چون بهتر آن بوده که چنین نوشته شود: «از جهت اسلام» و از «جهت قانون اساسی» و به مفاد اصل هیچ اشکالی ندارم.
نایب رئیس (بهشتی)- خیر، قانون اساسی که در اینجا آمده با آن‏چه که متن احکام اسلامی است نسبت کلی و مصداق کامل دارد به این معنی که آن‏چه ما در سایر اصول قانون اساسی آورده‏ایم اظهار نظر کرده‏ایم که با اصول کلی اسلام مطابقت دارد، در این مورد متخصصان دیگر هم می‏توانند اظهار نظر کنند که آیا واقعاً با آن جنبه‏های کلی که اسلام می‏گوید تطبیق می‏کند یا خیر، اما آن‏چه که مربوط به متن احکام باشد، مثلا در مسائل مربوط به کشور می‏گوییم رأی اکثریت نمایندگان ملاک تصمیم‏گیری دولت باشد و این یک اصل کلی است که ما از اسلام فهمیده‏ایم و یا قانون اسلام هم مغایرت ندارد و اما تشخیص این‏که این اکثریت آیا نصف به علاوه یک یا دو سوم اکثریت مناسب است، این مربوط به آشنایی با خصوصیات مورد نظر است که تصمیم دوباره این قسمت را به عهده اکثریت کل شورای نگهبان می‏گذاریم ولی تصمیم درباره آن چیزهایی که مربوط به متن احکام است به عهده فقهای شورای نگهبان گذاشته می‏شود. (منتظری- اگر کلمه «انطباق» را بیاوریم به نظرم اصلح باشد.) آن وقت باید این کلمه را تکرار کنیم. بنابراین همین را به رای می‏گذاریم لطفاً گلدان‏ها را برای اخذ رأی ببرید. (مکارم شیرازی- در آن اصل «و» را اصلاح فرمودید و کلمه «فقها» باید «فقهای» باشد.) بلی «و» تبدیل به «ی» شد و آن را هم «فقهای» کردیم یعنی اصلا غلط چاپی بوده است، «فقهای» بوده است و «و» خوانده‏اند. بنابراین اصل 57 را با اصلاحاتی که شد یک بار دیگر می‏خوانم و رأی می‏گیریم:
اصل 57 (اصل هفتاد و دوم)- مجلس شورای ملی نمی‏تواند قوانینی وضع کند که با اصول مذهب رسمی کشور یا قانون اساسی مغایرت داشته باشد. تشخیص این امر از نظر اسلام با اکثریت فقهای شورای نگهبان و از نظر قانون اساسی با اکثریت همه اعضای آن است. (اخذ رأی به عمل آمد و نتیجه به شرح زیر اعلام شد)
نایب رئیس (بهشتی)- عده حاضر در جلسه هنگام اخذ رأی شصت و پنج نفر، شماره آراء شصت و پنج رأی، موافق پنجاه و هشت نفر، مخالف یک نفر، ممتنع شش نفر، بنابراین تصویب شد تکبیر. (حضار سه مرتبه تکبیر گفتند)
</section>
<section type="page" number="837">
3- طرح و تصویب اصل 58 (اصل هشتاد و چهارم)
نایب رئیس (بهشتی)- اصل 58 مطرح است که می‏خوانم:
اصل 58- هر نماینده در برابر تمام ملت مسؤول است و حق دارد در تمام مسائل داخلی و خارجی کشور اظهار نظر نماید.
نایب رئیس (بهشتی)- برای این‏که این مطلب برای کسانی که در جلسات بحث نبودند روشن بشود تذکر داده می‏شود که روح این اصل برای کسانی که در خارج جلسه هم هستند یادآوری باشد، و نیز از آنجا که بر مبنای اسلام هر فرد مسلمان نسبت به مسائل مربوط به همه امت مسؤولیت دارد، نماینده یک محل از طرف آنها نسبت به همه مسؤولیت‏ها نمایندگی دارد و حاصل مسؤولیت یک نماینده یک محل از طرف آنها نسبت به همه مسؤولیت‏ها نمایندگی دارد و حامل مسؤولیت یک یک موکلین خود هست. این اصل بر این اساس تنظیم شده که نماینده مناطق، فقط خودشان را مسؤول منطقه خودشان ندانند بنابراین هر نماینده در مجلس نسبت به همگان مسؤولیت عام دارد که این مسؤولیت را از موکلین خود بر عهده گرفته است. «نماینده در برابر تمام ملت مسؤول است و حق دارد در تمام مسائل داخلی و خارجی کشور اظهار نظر نماید.» پیشنهاده شده است که «تمام» اولی بشود «همه». آقای مقدم مراغه‏ای بفرمایید.
مقدم مراغه‏ای- نمایندگان مجلس شورای ملی یا همه نمایندگان؟ نایب رئیس (بهشتی)- این معلوم است که وقتی گفتیم نماینده، شامل همه می‏شود، و چون کلمه «تمام» دو مرتبه تکرار شده است «تمام» دوم را می‏گذاریم «همه».
کیاوش- ذکر شده نماینده مجلس شورای ملی.
نایب رئیس (بهشتی)- معلوم است که نماینده مجلس شورای ملی است. آقای فاتحی نظری دارید؟
فاتحی- به طوری که از اصل مستفاد می‏شود به تمام نمایندگان داخلی و خارجی اجازه داده است که در همه امور اظهار نظر کنند، این از نظر اسلام صحیح نیست زیرا کسی که در اموری تخصصی ندارد و وارد نیست نباید اظهار نظر بکند مگر در اموری که واقعاً تخصصی داشته باشد مجاز است.
نایب رئیس (بهشتی)- آقای فاتحی پیدا است که این تأمین جهت آن عمومات هم از خود آن موضوع معلوم می‏شود مثلا کسی که نماینده یک منطقه‏ای است به او نمی‏گوید شما فقط درباره آن منطقه حرف بزنید.
فاتحی- پس به طور کلی روشن نیست.
نایب رئیس (بهشتی)- بنده می‏گویم اصلا اینجا تخصص مطرح نیست جهت عموم از خود عبارت فهمیده می‏شود، آقای کریمی.
کریمی- منظور از این اصل این است که هر نماینده‏ای در مجلس شورای ملی حق دارد در تمام مسائل داخلی و خارجی اظهار نظر نماید، این اطلاقش آنجا می‏آید که یک نماینده‏ای، درباره فرمانداری یا استانداری یا بخشداری حق اظهار نظر ندارد و نمی‏تواند دخالت بکند.
نایب رئیس (بهشتی)- خیرآقا می‏تواند اظهار نظر بکند ولی حق دخالت ندارد، ملاحظه بفرمایید آنجا دخالت نمی‏کند در جای خودش دخالت می‏کند. مردم بر جریان امور دولت ناظر هستند این نماینده در مواردی که خود مردم این کار را انجام ندهند یا صحیح نباشد مستقیماً انجام بدهند
</section>
<section type="page" number="838">
به جای آنها انجام می‏دهد.
کریمی- نماینده حق بازرسی ندارد و فقط حق اظهار نظر دارد و چون وکیل است می‏تواند اظهار نظر بکند. (مکارم شیرازی- آن در مجلس است که حق دارد.)
نایب رئیس (بهشتی)- خیر آقا فقط در مجلس نیست در بیرون هم می‏تواند نظر خودش را اظهار بکند ما می‏خواهیم بگوییم مجلس شورای ملی یکی از مظاهر ملت بر جریان امور است. (مکارم شیرازی- مگر سایر مردم نمی‏توانند اظهار نظر بکنند؟) نبوی- حق اظهار نظر، حق مداخله در امر هم هست آیا همه افراد می‏توانند در تمام امور مثلا در موارد نظامی و امور سری هم مداخله بکنند؟ نایب رئیس (بهشتی)- اصولا حق اظهار نظر مستلزم حق مداخله نیست در مورد آن چیزهایی که جزو اسرار نظامی است نمی‏تواند مداخله کند ولی می‏تواند اظهار نظر بکند که مثلا بگوید از نظر من امور این پادگان خوب اداره نمی‏شود، آقای عرب بفرمایید.
عرب- بنده می‏خواستم عرض کنم همان‏طوری که هر نماینده‏ای در برابر تمام ملت مسؤول است تمام ملت هم از نظر حمایت از نماینده در برابر هر نماینده‏ای مسؤول هستند. پس تنها مردم یک منطقه مستلزم این نیستند که تمام مشکلات خودشان را به نماینده‏شان بگویند، تنها می‏توانند به آن نمایندگان بگویند که از نظر تخصص اولویت دارد.
نایب رئیس (بهشتی)- آنجا فهمیده می‏شود، به نظر نمی‏رسد که اشکالی داشته باشد. آقای بشارت بفرمایید.
بشارت- تذکر بنده در مورد بعضی از برادران است که گاهی مطالبی را می‏فرمایند که اسلام چنین نمی‏گوید. خلاصه با جوی که در بیرون وجود دارد و حاکی است که تمام مطالب مجلس را می‏شنوند و می‏بینند، دقت بفرمایید که گفتار بنده‏ای که کاملا از اسلام اطلاع ندارم که اسلام این‏طور می‏گوید یا نمی‏گوید و همه می‏توانند اظهار نظر بکنند خواهش می‏کنم این مورد را تذکر بدهید که بعضی از برادران به نام اسلام چیزی نگویند بلکه بگویند نظر خود بنده این است که افراد نباید نظارت بکنند و چون این موضوع از نظر اسلام درست نیست باعث از بین رفتن آبروی همه ما است، مخصوصاً که روزی ایشان فرمودند که در اسلام اجازه حزب نمی‏دهند ما چقدر در بیرون از مجلس باید پدرمان دربیاید و آقایان دانشمندان کوشش بکنند تا این را از دامنمان پاک کنند که این را اسلام نگفته و بنده کم سواد گفته‏ام.
فاتحی- من بارها عرض کرده‏ام که این نظر شخصی من است و همیشه گفته‏ام این حزب، حزب خدا است و در مقابلش حزب شیطان است.
نایب رئیس (دکتر بهشتی)- در برابر این سؤالات بنده پاسخ می‏دهم نمایندگان محترم توجه دارند که ما در مسیری هستیم که می‏خواهیم به خواست خداوند در میان مردم و همه افراد و گروه‏ها و سازمان‏هایی که مردم مسؤولیتی بر دوش آنها نهاده‏اند پرده‏ها بالا زده شود و ما و مردم مثل همیشه همان‏طور در زندگی عادیمان هم این‏طور هستیم در رابطه نزدیک و مستقیم قرار داشته باشیم. خودتان توجه دارید مطالبی که اینجا گفته می‏شود منعکس کننده این است که منتخبین مردم با طرز فکرهای مختلف و یا برداشت‏های مختلف دور هم می‏نشینند و هر کسی نظرش را می‏گوید. آقای بشارت، اگر به نام اسلام و به نام آزادی و به نام حقوقِ و اقتصاد مطلبی گفته می‏شود معلوم است که این نظر شخصی آن شخص در اقتصاد است والا یک اقتصاددان‏
</section>
<section type="page" number="839">
دیگر هم ممکن است بیاید و بگوید از نظر اقتصادی مطلب جور دیگر است و حرف مقابلش را بزند. بگذارید مردم و خود ما کم کم عادت کنیم که فضا را برای اظهار نظر مطالبمان باز بگذاریم و چون بعضی سوء تفاهم‏ها ممکن است پیش بیاید که بنده گمان می‏کنم با باز نگه داشتن فضا در آینده بهتر قابل حل باشد. البته درست است در این حالت خاصی که هستیم سوء تفاهم و سوء تعبیر زود پیش می‏آید، و خیلی زود برخورد و رنجش پیدا می‏شود، بلی این برخوردها لوازم این مرحله است که امیدوارم این مرحله را با سلامت و خوبی بگذرانیم و در پایان (ان شاء الله) بتوانیم یک قانون اساسی اصیل اسلامی و جامع و مترقی و پیشرفته تحویل جامعه و ملت بدهیم، آن وقت همه این حرف‏ها از بین می‏رود. آقای هاشمی‏نژاد سؤالی دارید بفرمایید.
هاشمی‏نژاد- افرادی که در مملکت هستند وقتی به عنوان نماینده انتخاب می‏شوند، معنایش این است که علاوه بر وظیفه‏ای که فرد فرد افراد دارند یک مسؤولیت دیگری را این شخص پذیرفته است ولو از یک منطقه خاصی انتخاب شده باشد اما چون شغل او در رابطه با کار کلی کشور ارتباط دارد بنابراین به طوری که یکی از برادارن هم گفتند نیازی نیست که اظهار نظرش حتماً در مجلس چنین بوده باشد زیرا از مجلس که بیرون آمد مثل افراد دیگر یک فرد عادی است و همان مسؤولیت عمومی را دارد ولی این اظهار نظر را هم باید بکند چون یک مسؤولیت خاصی به او داده‏ایم و او هم پذیرفته است بنابراین معنی ندارد که این حق را از او سلب بکنیم.
نایب رئیس (بهشتی)- ما هم این حق را سلب نمی‏کنیم. آقای مکارم بفرمایید.
مکارم شیرازی- عرض بنده این است که ما اینها را سه مرتبه بررسی کرده‏ایم حالا اگر دیدیم اشتباهاتی وجود دارد باید یادآوری بکنیم همان‏طور که گفتیم در این اصل عبارت نارسا است زیرا وقتی می‏گوییم در برابر همه ملت مسؤول است حق دارد اظهار نظر بکند اما می‏دانیم حق بیان و نظر مربوط به تمام مردم اعم از نماینده و غیر نماینده است نه این‏که چون نماینده است و در مقابل همه مردم حق اظهار نظر دارد چنین حقی به او داده‏اند بنابراین این عبارت را یک طوری اصلاح بفرمایید.
نایب رئیس (بهشتی)- بنده توضیح می‏دهم که در اینجا اظهار نظر یک نماینده مانند اظهار نظر یک مقام مسؤول است مثلا اظهار نظری که در مجلس می‏کند دارای تأثیر فوقِ العاده‏ای است. آقای مقدم مراغه‏ای بفرمایید.
مقدم مراغه‏ای- بنده همان‏طور که آقای مکارم شیرازی فرمودند معتقدم که این عبارت نارسا است و پیشنهادی هم تقدیم کرده‏ام که اگر ممکن است قرائت بفرمایید.
نایب رئیس (بهشتی)- بسیار خوب، آقای فوزی بفرمایید.
فوزی- به عقیده بنده این عبارت صحیح است زیرا که نتیجه و ثمره آن درست است.
نایب رئیس (بهشتی)- بسیار خوب پس شما تأیید می‏فرمایید که صحیح است ولی این‏که فرمودند پیشنهادها را بخوانیم، اگر پیشنهادی است که در جلسه قبل نداده‏اید اشکالی ندارد و الا اگر بنا باشد همان مطالب صبح تکرار بشود که نقض غرض است.
مقدم مراغه‏ای- به سبب مذاکراتی که انجام شد باید خدمتتان عرض کنم که وظیفه نمایندگی فقط اظهار نظر نیست زیرا اینجا نوشته شده «هر نماینده در برابر تمام ملت مسؤول است» نمایندگانی که از طرف ملت انتخاب می‏شوند یک وظیفه‏ای دارند که به آنها واگذار می‏شود ما می‏خواهیم بگوییم که نمایندگان تنها نماینده انتخابی حوزه خودشان نیستند بلکه از طرف‏
</section>
<section type="page" number="840">
قاطبه ملت ایران نمایندگی دارند، من در پیشنهادی که خدمتتان دادم این مطلب را نوشتم که اگر صلاح بدانید قرائت بفرمایید.
نایب رئیس (بهشتی)- من مایلم که بخوانم ولی مایل نیستم از نظمی که خود شما برای اداره کار جلسه تعیین فرموده‏اید عدول کنم و کار خودسرانه‏ای انجام بدهم، سؤال بنده این است که آیا شما اینها را در جلسه صبح گفته‏اید یا خیر؟ (مقدم مراغه‏ای- خیر نگفته‏ام) اگر این مطلب را در جلسه گروه مشترک نگفته‏اید من پیشنهادتان را قرائت می‏کنم ایشان نوشته‏اند «نمایندگان مجلس شورای ملی در انجام وظایف نمایندگی، نمایندگان قاطبه ملت ایران می‏باشند.» آقای غفوری بفرمایید.
دکتر غفوری- بنده پیشنهادی خدمتتان فرستاده‏ام که فکر می‏کنم مفید باشد «بر اساس مسؤولیت نمایندگی اظهار نظر کند».
نایب رئیس (بهشتی)- آقای دکتر شیبانی بفرمایید.
دکتر شیبانی- آقای غفوری در کمیسیون تشریف داشتید بنابراین بایستی پیشنهاداتشان را در کمیسیون مطرح می‏فرمودند که در کمیسیون رسیدگی شود و جناب آقای مراغه‏ای هم صبح در حدود یک ساعت دیر تشریف آوردند، بهتر بود ایشان هم صبح به موقع تشریف می‏آوردند و در کمیسیون پیشنهادشان را مطرح می‏کردند. نظر اکثر نمایندگان بر این است که همان پیشنهاد اولیه مطرح و رأی‏گیری شود.
نایب رئیس (بهشتی)- بنابراین متن را برای رأی‏گیری قرائت می‏کنم:
اصل 85 (اصل هشتاد و چهارم)- هر نماینده در برابر تمام ملت مسؤول است و حق دارد در همه مسائل داخلی و خارجی کشور اظهار نظر نماید. (در این هنگام رأی‏گیری به عمل آمد و نتیجه به شرح زیر قرائت شد)
نایب رئیس (بهشتی)- عده حاضر در جلسه شصت و هفت نفر، تعداد کل آراء شصت و هفت رأی، شماره موافقین شصت نفر، مخالف دو نفر، ممتنع پنج نفر، بنابراین تصویب شد، تکبیر. (حضار سه مرتبه تکبیر گفتند)
4- طرح و تصویب اصل 60 (اصل هفتاد و سوم)
نایب رئیس (بهشتی)- آقای موسوی بفرمایید.
موسوی تبریزی- اصل 59 در کمیسیون بررسی نشده است، اگر آقایان موافقت می‏فرمایند اصول 60 و 61 مورد بررسی قرار گیرد و اصول 59 برای بعد بماند.
نایب رئیس (بهشتی)- بسیار خوب، اشکالی ندارد. بنابراین اصول 60 و 61 را بررسی می‏کنیم و آخر جلسه را به اصل 59 اختصاص می‏دهیم. اصل 60 را قرائت می‏کنم:
اصل 60 (اصل هفتاد و سوم)- شرح و تفسیر قوانین عادی در صلاحیت مجلس شورای ملی است. مفاد این اصل مانع از تفسیری نیست که دادرسان در مقام تمیز حق از قوانین می‏کنند. مفاد این اصل روشن است چون قاضی قانون را فقط بر مصادیقش تطبیق می‏کند که در شأن قاضی است ولی در اینجا قصد این است که تفسیری کلی برای قانون بشود که در شأن مجلس شورای ملی است. سؤالی نیست؟ (اظهاری نشد) بنابراین به این اصل با ورقه رأی می‏گیریم. (در این هنگام اخذ رأی به عمل آمد و نتیجه به شرح زیر قرائت شد)
</section>
<section type="page" number="841">
نایب رئیس (بهشتی)- عده حاضر در جلسه هنگام اخذ رأی شصت و هفت نفر، تعداد آراء شصت و هفت رأی، موافق پنجاه و هفت نفر، مخالف دو نفر، ممتنع هشت نفر، تصویب شد، تکبیر. (حضار سه مرتبه تکبیر گفتند)
5- طرح و تصویب اصل 61 (اصل هفتاد و چهارم)
نایب رئیس (بهشتی)- اصل 61 را می‏خوانم:
اصل 61- لوایح قانونی پس از تصویب هیأت وزیران به مجلس تقدیم می‏شود طرح‏های قانونی نیز به پیشنهاد حداقل پانزده نفر از نمایندگان در مجلس شورای ملی قابل طرح است. در مورد این اصل جهت آقایان توضیح کافی داده شده است و برای این‏که دیگران هم به محتوا و مفاد اصل بیشتر آشنایی حاصل کنند توضیح می‏دهم. آن‏چه که از طرف دولت پیشنهاد می‏شود و مجلس باید آنها را تصویب و یا اظهار نظر و یا رد کند، اصطلاحاً به آن لایحه می‏گویند و آن چیزی که خود مجلس و کمیسیون‏ها و نمایندگان تهیه می‏کنند، اصطلاحاً به آن طرح گفته می‏شود. این است که در این اصل گفته شده است، آن‏چه در مجلس طرح می‏شود یا باید لایحه قانونی باشد که از طرف دولت پس از تصویب هیأت وزیران به مجلس بیاید و در مجلس مورد اظهار نظر و بررسی و رأی قرار بگیرد و یا باید حداقل پانزده نفر از نمایندگان طرحی را پیشنهاد کنند و یک نفر یا دو نفر از نمایندگان حق پیشهاد طرح ندارند. برای این‏که اگر طرحی طرفدار دارد باید سعی شود قبل از این‏که به مجلس بیاید پانزده نفر طرفدار برایش پیدا شود که وقت مجلس بی‏جهت گرفته نشود. آقای قرشی بفرمایید.
قرشی- رأی بگیرید.
نایب رئیس (بهشتی)- آقای طاهری خرم‏آبادی.
طاهر خرم‏آبادی- در گروه شش راجع به قوه قضاییه این‏طور تصویب شد که ما وزیر دادگستری نداشته باشیم و نماینده قوه قضائیه مستقلا لوایحی را که تنظیم می‏کند تقدیم مجلس کند. بنابراین اگر این‏طور تصویب شود برای آن مسأله در اینجا پیش‏بینی نشده است.
نایب رئیس (بهشتی)- به هر حال باید در رابطه با مجلس، مسیرهای مشخصی پیش‏بینی شود. زیرا ممکن است در آینده گفته شود لایحه را قوه قضائیه تهیه می‏کند ولی از طریق دولت یا از طریق کمیسیون دادگستری به مجلس می‏دهد که در این صورت مسأله تمام است.
طاهری خرم‏آبادی- در آنجا این‏طور پیش‏بینی شده است که نماینده‏ای از طرف شورای عالی قضائی مستقیماً با مجلس در ارتباط باشد.
نایب رئیس (بهشتی)- اجازه بفرمایید چون این اصول با یکدیگر مرتبط هستند، چه فرقیِ می‏کند از این طرف چیزی اضافه شود و بعد ناچار شوید کم کنید. بنابراین اگر چیزی کم بود بعداً می‏توان اضافه کرد، این است که بهتر است کارمان پیش برود و این اصلاحات در پایان انجام گیرد که وقت هم گرفته نشود. آقای مراغه‏ای بفرمایید.
مقدم مراغه‏ای- من یک اصلاح عبارتی دارم، در سطر دوم به جای «نیز به»، «با» گذاشته شود، چون دو موضوع جدا است. موضوع این است که مطالب چطور در مجلس عنوان شود، یا به صورت لایحه قانونی است یا طرح قانونی که اینها دو مسأله از هم جدا هستند بنابراین «نیز به» زائد است و بهتر است به جایش «با» گذاشته شود.
</section>
<section type="page" number="842">
نایب رئیس (بهشتی)- متشکرم. این کلمه «نیز» از این نظر است که در هر دو مورد یک مسأله کلی هست و چیزی تقدیم مجلس می‏شود و اشکالی هم به وجود نمی‏آورد.
رئیس (منتظری)- اگر بنویسیم «و طرح‏های قانونی به پیشنهاد حداقل پانزده نفر از نمایندگان» بهتر است.
نایب رئیس (بهشتی)- بلی به نظر می‏آید تذکر آقای منتظری نقطه نظر آقای مراغه‏ای را هم تأمین می‏کند و اشکالی هم به وجود نمی‏آید و آن این است که این‏طور نوشته شود: «لوایح قانونی پس از تصویب هیأت وزیران به مجلس تقدیم می‏شود و طرح‏های قانونی به پیشنهاد حداقل پانزده نفر از نمایندگان در مجلس شورای ملی قابل طرح است.» البته باید تذکر بدهم که چندین بار خدمت دوستان گفته شده است که این قبیل اصلاحات لفظی که در محتوا هیچ‏گونه تأثیری ندارد بهتر است برای پایان کار باشد، چون ما ناچاریم یک بار دیگر کل این اصول را از نظر الفاظ با تمرکز بیشتر رسیدگی کنیم. بنابراین متشکر می‏شویم که اگر چیزی از این قبیل هست کتباً مرقوم بفرمایند که در آن موقع بررسی شود. پس این اصل را به همین صورت اصلاح می‏کنیم و یک «و» به جای خط تیره می‏آوریم و «نیز» را حذف می‏کنیم و اصل به این ترتیب به رأی گذاشته می‏شود:
اصل 61 (اصل هفتاد و چهارم)- لوایح قانونی پس از تصویب هیأت وزیران به مجلس تقدیم می‏شود و طرح‏های قانونی به پیشنهاد حداقل پانزده نفر از نمایندگان در مجلس شورای ملی قابل طرح است. (در این هنگام اخذ رأی به عمل آمد و نتیجه به شرح زیر قرائت شد)
نایب رئیس (بهشتی)- عده حاضر در جلسه هنگام اخذ رأی شصت و هفت نفر، شماره آراء شصت و هفت رأی، موافق شصت و چهار نفر، مخالف ندارد، ممتنع سه نفر، بنابراین تصویب شد، تکبیر. (حضار سه مرتبه تکبیر گفتند)
یزدی- قبل از این‏که اصل بعدی را مطرح بفرمایید، اصل مربوط به مذاکرات مجلس و اصل مربوط به مرزها به دلیل این‏که هر دو اصل صبح امروز کاملًا بررسی شده و آقایان هم آماده هستند به نظر می‏رسد مقدم بر این اصل باشد که می‏خواهید مطرح بفرمایید، بنابراین اگر صلاح می‏دانید این دو اصل را مطرح بفرمایید.
نایب رئیس (بهشتی)- اجازه بفرمایید، تا اصل 59 بررسی می‏شود آن دو اصل را هم خواهند آورد آقای پرورش بفرمایید.
پرورش- عده زیادی از دوستان تلفن کردند و تماس گرفتند که این مقدار وقتی که مانده است و شاید کمبود وقتی که آقایان را تهدید می‏کند سبب تسریع در کار شده است و نگران بودند که نکند این سرعت به صحت ضربه بزند. این است که اگر ممکن است یک تذکری بفرمایید که اولا این سرعت به صحت ضربه نمی‏زند، مضافاً به این‏که در اصولی که زیاد بحث می‏شد به اعتبار کلی بودن بود و این اصول که حالا مطرح است بحث‏انگیز نیست.
نایب رئیس (بهشتی)- اجازه بفرمایید برای چندمین بار این مطلب را به اطلاع ملت انقلابی مسلمان عزیز ایران برسانیم که اولا برای ما این رویه‏ای که تا اینجا به آن رسیده‏ایم نشان دهنده یک واقعیت است و آن این است که چون این نوع کار، یک نوع کار تازه بوده است ناچار بودیم شیوه‏های کار دسته‏جمعی را یک یک آزمایش کنیم تا به شیوه بهتر برسیم و این طبیعت‏
</section>
<section type="page" number="843">
تکامل در طرز کار است و چرا ما از آن‏چه مقتضای طبیعت و پیشرفت و تکامل در شیوه کار است نگران باشیم. نمایندگان شما در این مجلس در طول این مدت که حدود چهل روز بیشتر نیست، شیوه‏های مختلف را تجربه کردند و آخرین شیوه نسبت به شیوه‏های قبلی موفقیت‏آمیزتر بوده و این یک نقطه مثبت وقوت کار است.
به همین دلیل حالا کار سرعت بیشتری دارد از این گذشته چون نمایندگان در طول این مدت با یکدیگر روی مسائل زیاد بحث کرده‏اند تفاهمشان آسان‏تر شده است که این‏هم یک امر طبیعی است. این را هم عرض کنم که اگر گاهی در جلسه گفتگوهای چند جانبه پیش می‏آید شاید برای مردم ما که سال‏هاست در جلسات قانون‏گذاری نبوده‏اند یک امر عجیبی باشد، ولی برای نسل ما که سال‏هاست در جلسات قانون‏گذاری نسبتاً آزاد سال‏های یک هزار و سیصد و سی و یک و یک هزار و سیصد و سی و دو را از نزدیک دیده است یعنی به عنوان تماشاگر جلسات آن موقع را می‏دیدیم مسأله عادی است زیرا در آن موقع جنجال‏ها با عده بیشتری و حتی بر سر یک مسأله جزئی پیش می‏آمد البته کامل‏تر و بهتر این است که حتی الامکان جو جلسه آرام باشد و اظهار نظرها آرام صورت بگیرد ولی همه ما طبیعت انسانی داریم و گاهی در طبیعت انسانی این هیجان‏ها پیش می‏آید که نباید برای هیچکس نگران کننده باشد.
بنابراین نه آن هیجان‏ها نگران کننده باید باشد و نه اتخاذ یک شیوه بهتر و سرعت‏بردارتر، چرا که می‏توانیم در عین دقت و رسیدگی، اصول بیشتری را هر روز بررسی و تصویب کنیم. از این گذشته نکته‏ای را که برادرمان آقای پرورش تذکر دادند نکته به جایی است زیرا اصول، مختلف است و روی بعضی از اصول واقعاً اختلاف نظر زیاد است ولی بعضی از اصول سرراست‏تر است و رویش سریع‏تر توافق حاصل می‏شود.
دکتر قائمی- همان‏طور که مستحضر هستید دیروز هم برای سرعت در کار به جناب آقای منتظری پیشنهاد شده بود این مسأله به رأی گذاشته شود که فعلا نطق‏های قبل از دستور حذف شود و جناب آقای منتظری فرمودند این جلسه هم مثل گذشته ادامه یابد و برای روزهای بعد تصمیم گرفته شود. من فکر می‏کنم وقت اتخاذ تصمیم الان باشد.
نایب رئیس (بهشتی)- بسیار خوب ولی اتخاذ تصمیم را به بعد از بررسی اصل 59 موکول می‏کنیم.
6- طرح و تصویب اصل 59 (اصل هشتاد و پنجم)
نایب رئیس (بهشتی)- اصل 59 مطرح است که قرائت می‏کنم:
اصل 59- سمت نمایندگی قائم به شخص است و قابل واگذاری به دیگری نیست مجلس نمی‏تواند اختیار قانون‏گذاری را به شخص یا هیأتی واگذار کند، ولی در موارد ضروری می‏تواند اختیار وضع بعضی از قوانین را به کمیسیون‏های داخلی خود تفویض کند، در این صورت این قوانین در مدتی که مجلس تعیین می‏نماید به صورت آزمایشی با رعایت اصل پنجاه و هفتم اجرا می‏شود و تصویب نهایی آنها با مجلس خواهد بود.
نایب رئیس (بهشتی)- بنده برای دوستانی که صبح نبودند این توضیح را می‏دهم که وقتی مردم کسی را به عنوان نماینده انتخاب می‏کنند وکیل مردم هست ولی وکیل در توکیل نمی‏تواند باشد یعنی نمی‏تواند سمت نمایندگی را به دیگری واگذار کند بنابراین باید خودش در قانون‏گذاری شرکت کند، لهذا همه نمایندگان باید مستقیماً در قانون‏گذاری شرکت کنند پس دیگر
</section>
<section type="page" number="844">
اختیار قانون‏گذاری را به یک شخص یا یک هیأت واگذار کنند، کمیسیون‏ها هم معمولا مسؤول بررسی و تهیه گزارش هستند نه مسؤول تصویب قانون، بنابراین حتی کمیسیون‏های داخلی مجلس هم حق تصویب قانون را ندارند ولی گاهی لایحه‏ای یا طراحی به مجلس عرضه می‏شود که مناسب است برای مدت کوتاهی به طور محدود یا غیر محدود به صورت آزمایشی برای مدت معین به اجرا در بیاید و مجلس طبق آن تصمیم نهایی را بگیرد چون این سابقه تجربی در زندگی اجتماعی و قانون‏گذاری وجود دارد این است که می‏گوییم «ولی در موارد ضروری مجلس می‏تواند اختیار وضع بعضی از قوانین را به کمیسیون‏های داخلی بدهد و در این صورت این قوانین در مدتی که مجلس در خود آن اختیاری که می‏دهد باید تعیین کند» چون گاهی بدون مدت بوده و فاجعه‏ها به بار آمده است بنابراین به صورت آزمایشی انجام می‏شود ولی با رعایت اصل پنجاه و هفتم که مخالف با قوانین اسلام نباشد چون یک روز هم نمی‏شود یک قانونی را اجرا کرد که مخالف با قانون اسلام باشد و تصمیم نهایی آن هم با مجلس است. این توضیح را برای کسانی که در جلسه گروه‏ها نبودند عرض کردم. خوب در این باره مثل این‏که دوستان اسم نوشته‏اند آقای بنی صدر فرمایشی دارید؟
بنی صدر- می‏خواستم بگویم در آخر سطر چهارم به جای «شصت و شش» باید نوشته شود «پنجاه و هفت».
نایب رئیس (بهشتی)- بلی قبلا شصت و شش بوده و حالا پنجاه و هفت شده است. آقای خامنه‏ای بفرمایید.
خامنه‏ای- من با توجه به تمام صحبت‏هایی که کرده‏اید این تفویض را که معارض با قسمت اول است صحیح نمی‏دانم یعنی بازتوکیل است و محظوری که در مقررات آزمایشی بوده است به علت وقت کم بوده، به هر حال به هر صورتی که باشد نباید به کمیسیون‏ها اختیار وضع قانون داده شود چون وضع قانون معنایش تصویب قانون است.
کمیسیون‏ها باید گزارشات را به مجلس بدهند و پس از تصویب مجلس آن را به طور موقت و آزمایشی به اجرا بگذارند این چیز عادی است و مجلس آن را رسیدگی و تصویب می‏کند نه این‏که دست کمیسون‏ها را باز بگذاریم و کمیسیون‏ها برای اولین بار در دنیا قوه مقننه هم بشوند.
نایب رئیس (بهشتی)- متشکرم البته عرض می‏کنم این بار اول نیست و سابقه دارد ثانیاً وقتی در قانون اساسی ما این اصل را نوشتیم وکالتی که مردم، یعنی انتخاب‏کنندگان به نمایندگان می‏دهند در چارچوب قانون اساسی هست. بنابراین، اول این مشکل حل می‏شود و راجع به این‏که فرمودید به مجلس بیاورند عنایت بفرمایید کار جلسه عمومی مجلس نباید آن قدر سنگین شود که رسیدگی به لوایح و طرح‏ها شش ماه یا هشت ماه به عقب بیفتد این کار هم پرخسارت است و هم روی هم رفته امکان این‏که جلسه عمومی فرصت کافی برای رسیدگی به لوایح و طرح‏ها، عزل و نصب‏ها در سطح وزرا و مسائل مملکتی داشته باشد بیشتر به سود ممکلت است تا این‏که یک طرح آزمایشی بدون تصویب مجلس اجرا شده باشد، به نظر گروه ما این‏طور آمده است.
خامنه‏ای- به طور مثال در مورد نظامنامه ما که شورای موقت به کمیسیونی آزادی داده بود توجه داشتید که محظور پیش آمد و باعث اشکال شد.
نایب رئیس (بهشتی)- آقای موسوی تبریزی بفرمایید.
موسوی تبریزی- این‏که فرمودید ملت وکیل گرفته وکیل در توکیل نیست، خوب در
</section>
<section type="page" number="845">
مواقع ضرور باید وکالت باطل شود نه این‏که وکالت را بدهیم به کمیسیون که او این کار را بکند، این از نقطه نظر شرعی است و اما از نقطه نظر سیاسی اگر وکلا این اختیار را داشته باشند که هنگام ضرورت این اختیار را به کمیسیون‏ها بدهند که آنها دارویی را برای آزمایش تصویب بکنند، نه این‏که خط مشی اسلام در سیاست و اقتصاد مبهم است و ابهامش هم از این نظر است که تا به حال روشن نشده است پس به لطایف الحیل ممکن است از این قانون چه از نظر اقتصادی و چه از نظر سیاسی سوء استفاده‏هایی بشود.
نایب رئیس (بهشتی)- متشکرم آقای قرشی بفرمایید.
قرشی- در اینجا نوشته شده است «به شخصی یا هیأتی واگذار کند» منظور از این شخص یا هیأت غیر از نمایندگان است؟ نایب رئیس (بهشتی)- بلی البته این از سنت‏های سیئه است که مجالس مقننه گاهی اوقات مسائلی را که حتی در حد قانون بوده است اظهار نظرش را به دولت‏ها واگذار کرده‏اند که به شکل تصویب نامه عمل کنند، این است که می‏خواهیم جلوی این قبیل اعمال گرفته شود.
قرشی- کلمه «غیر از نمایندگان» بگذاریم بهتر نیست؟
نایب رئیس (بهشتی)- آقای دکتر آیت بفرمایید.
دکتر آیت- من معتقدم مدتی را که کمیسیون‏ها حق وضع قانون دارند باید مشخص شود یعنی بنویسیم در مدت معینی نه این‏که بگوییم کمیسیون تا آخر دوره می‏تواند قانون وضع بکند.
نایب رئیس (بهشتی)- خود مجلس وقتی که می‏خواهد به کمیسیون اختیار بدهد موظف است متناسب با موضوع مدت آن را هم معین کند.
دکتر آیت- در اینجا آمده است ولی مدتی که کمیسیون حق قانون‏گذاری دارد ذکر نشده است مثلا باید ذکر شود که شش ماه یا دو ماه حق این کار را دارد نه تا آخر دوره.
نایب رئیس (بهشتی)- کم لطفی می‏فرمایید. عنایت بفرمایید ما می‏گوییم کمیسیون باید در هر موردی مجوز بگیرد مثلا می‏گویند در این مورد حق داری تصمیمی بگیری ولی محدود، پس مورد دارد و کلی نیست و باید مشخص شود.
دکتر آیت- پس موردش باید مشخص شود.
نایب رئیس (بهشتی)- آقای فوزی بفرمایید.
فوزی- در حکم قانون یا حکم شرع قلت و کثرت تأثیری ندارد، همچنین وکیل حق توکیل ندارد فرِقی نمی‏کند که برای یک دفعه باشد یا برای صد دفعه و اما این‏که آقای دکتر بهشتی فرمودند که در چارچوب قانون اساسی مردم به وکلا رأی داده‏اند این حرف صحیح نیست زیرا صدی نود مردم از قانون اساسی اطلاعی ندارند.
نایب رئیس (بهشتی)- متشکرم، البته وظیفه وکلا است که وقتی نطق انتخاباتی می‏کنند لااقل این قسمتهای قانون اساسی را که حساس است به موکلین‏شان بگویند. آقای فاتحی بفرمایید.
فاتحی- در موارد ضروری که اختیار تصویب بعضی از قوانین به بعضی از کمیسیون‏ها داده می‏شود اگر مجلس رسمیت داشت و شورای نگهبان بررسی می‏کرد که قوانین مطابق با شرع باشد اشکالی نداشت اما چون احتمال دارد که از نظر شورای نگهبان نگذرد، لذا قید «با تایید شورای نگهبان» در اینجا بیاید بهتر است.
نایب رئیس (بهشتی)- نوشته‏ایم با رعایت اصل پنجاه و هفتم که اگر اصل پنجاه و هفتم را
</section>
<section type="page" number="846">
بخوانید این مطلب آنجا هست. آقای بنی صدر بفرمایید.
بنی صدر- این‏که ایشان فرمودند برای اولین بار در دنیا ما این کار را کرده‏ایم این‏طور نیست در قوانین دیگر دنیا حتی به قوه مجریه اختیارات فوقِ العاده‏ای داده‏اند که اصل شانزدهم قانون اساسی فرانسه که مربوط به اختیارات رئیس جمهور است نمونه آن است. (یکی از نمایندگان- به کمیسیون کسی اختیار نداده است.) حالا ما آمده‏ایم اختیاراتی را از قوه مجریه گرفته‏ایم و داده‏ایم به مجلس که تالی فاسدش خیلی کمتر باشد والا باید می‏دادیم به مقام دیگری که آن وقت هر چه را تصویب می‏کرد به اجرا می‏گذاشت.
نایب رئیس (بهشتی)- آقای سبحانی بفرمایید.
سبحانی- این‏که اختیار وضع قوانین را به کمیسیون‏ها بدهیم و این وکیل در توکیل نیست تا با صدر این اصل منافات پیدا کند این از قبیل کار تصویبی است گاهی وکیل کار مباشری دارد گاهی کار تصویبی دارد و گاهی کمیسیون‏ها را متخصص‏تر و واردتر می‏بینیم و به آنها اختیار می‏دهیم تا خودشان هم نظارت بکنند.
نایب رئیس (بهشتی)- مشابه اصطلاحی نداریم بیرون خدمتتان توضیح می‏دهیم که این هم مصداق آن است ولی محدود است.
سبحانی- وکیل در توکیل نیست از اول جناب‏عالی چنین معنا کردید که همه خیال کردند وکیل در توکیل است، این از قبیل کارهای تصویبی است. وکیل در توکیل یعنی به کسی می‏گویند که تو وکیل هستی، خداحافظ.
نایب رئیس (بهشتی)- آقای سبحانی حالا که اصرار دارید توضیحش را گوش بدهید. (نمایندگان- احتیاج به توضیح ندارد رأی بگیرید.) آقایان می‏گویند توضیح این را بنده بیرون خدمتتان عرض می‏کنم پس اجازه بفرمایید من متن را برای اعلام رأی می‏خوانم:
اصل 59 (اصل هشتاد و پنجم)- سمت نمایندگی قائم به شخص است و قابل واگذاری به دیگری نیست مجلس نمی‏تواند اختیار قانون‏گذاری را به شخص یا هیأتی واگذار کند ولی در موارد ضروری می‏تواند اختیار وضع بعضی از قوانین را به کمیسیون‏های داخلی خود تفویض کند در این صورت این قوانین در مدتی که مجلس تعیین می‏نماید.
به صورت آزمایشی با رعایت اصل 57 اجرا می‏شود و تصویب نهایی آنها با مجلس خواهد بود (اخذ رأی به عمل آمد و نتیجه آن به شرح زیر اعلام شد) نایب رئیس (بهشتی)- نمایندگان حاضر در جلسه شصت و هفت نفر، آراء موجود در گلدان شصت و هشت رأی، یک رأی باطل شد، موافقین 52 نفر، مخالف دو نفر و ممتنع سیزده نفر، بنابراین تصویب شد، تکبیر. (حضار سه مرتبه تکبیر گفتند)
7- طرح و تصویب اصل 62 (اصل هفتاد و پنجم)
نایب رئیس (بهشتی)- اصل بعدی را می‏خوانم این اصل را صبح از گروه هفت نفری منتخب، به جلسه مشترک گروه‏ها فرستادند و در آنجا بدون تغییر، مورد تأیید قرار گرفته است بنابراین به نظر می‏رسد اشکالی نداشته باشد و اصل 62 می‏شود که می‏خوانم:
اصل 62 (اصل هفتاد و پنجم)- طرح‏های قانونی و پیشنهادها و اصلاحاتی که نمایندگان‏
</section>
<section type="page" number="847">
در خصوص لوایح قانونی عنوان می‏کنند و به تقلیل درآمد عمومی یا افزایش هزینه‏های عمومی می‏انجامد در صورتی قابل طرح در مجلس است که در آن طریق جبران کاهش درآمد یا تأمین هزینه جدید نیز معلوم شده باشد. این توضیح برای دوستانی که نبوده‏اند داده می‏شود چون آن کسی که به صورت روزانه و مستمر با مسائل درآمد و هزینه سر و کار دارد بنابراین اگر قوه مقننه می‏خواهد به قوه مجریه پیشنهادی بدهد که مستلزم این است که باید هزینه‏ها را بالا ببرد یا درآمدی را کم بکند باید به او بگوید که جای خالی را از کجا پر کند و نمی‏توانند بگویند ما تصویب کردیم حالا خودت جایش را پیدا کن، این قابل عمل نیست. خوب، اگر روشن است و مطلبی نیست رأی بگیریم. (نمایندگان- روشن است) پس به همین صورتی که خوانده شد رأی می‏گیریم گلدان‏ها را برای گرفتن رأی ببرید. (اخذ رأی به عمل آمد و نتیجه آن به شرح زیر اعلام شد)
نایب رئیس (بهشتی)- نمایندگان حاضر هنگام اخذ رأی شصت و شش نفر، تعداد کل آراء شصت و شش رأی. موافق پنجاه و هشت نفر، مخالف سه نفر، ممتنع پنج نفر، بنابراین تصویب شد. تکبیر (حضار سه مرتبه تکبیر گفتند)
8- طرح و تصویب اصل 63 (اصل هفتاد و ششم)
نایب رئیس (بهشتی)- اصل 63 یک اصل بسیار کوتاه است که در گروه هفت نفری تهیه شده است و به جلسه مشترک گروه‏ها فرستاده شده است و بررسی و یادداشت کرده‏اند که بدون تغییر تصویب شد و می‏خوانم:
اصل 63 (اصل هفتاد و ششم)- مجلس شورای ملی حق تحقیق و تفحص در هر یک از امور کشور را دارد. دیگر دوران این‏که به نمایندگان بگویند به شما مربوط نیست سپری شده است نسبت به این اصل نظری هست؟ (اظهاری شد) پس رأی می‏گیریم. (اخذ رأی به عمل آمد و نتیجه آن به شرح زیر اعلام شد) نایب رئیس (بهشتی)- عده حاضر در جلسه هنگام اخذ رأی شصت و شش نفر، تعداد کل آراء شصت و شش رأی. موافق شصت و پنج نفر، مخالف هیچ و ممتنع یک نفر، بنابراین تصویب شد تکبیر. (حضار سه مرتبه تکبیر گفتند)
9- صورت اسامی غایبین و دیرآمدگان جلسه قبل‏
نایب رئیس (بهشتی)- اجازه بفرمایید اول صورت اسامی غایبین و دیرآمدگان را قرائت کنم بعد راجع به نطق قبل از دستور تصمیم بگیریم.
بنی صدر- به این‏که اسم بنده جزو دیرآمدگان است اعتراض دارم زیرا ما را به یک کار دیگری مشغول می‏کنید آن وقت اینجا جزو دیرآمدگان اسم بنده را هم قرائت می‏فرمایید.
نایب رئیس (بهشتی)- غایبین عصر چهارشنبه آقایان: مهندس سحابی، حائری، نوربخش، هاشمی‏نژاد.
دیرآمدگان آقایان: باهنر سی و چهار دقیقه، بنی صدر چهل و پنج دقیقه، که این آقایان در جلسه دیگری که قرار بوده است در همان موقع تشکیل شود شرکت داشته‏اند، بهشتی سی و
</section>
<section type="page" number="848">
هشت دقیقه که بنده دیروز و پریروز به علت کسالت نتوانستم به موقع بیایم، خادمی پنجاه دقیقه، خامنه‏ای هفده دقیقه، رحمانی هفده دقیقه، فوزی سی و سه دقیقه، مراغه‏ای پنجاه دقیقه، مرادزهی چهل و سه دقیقه، یزدی سی دقیقه. آقای منتظری هم آخر جلسه به علت کسالت یک ساعت زودتر رفتند. (منتظری- یک ساعت نبود) بلی کمتر از یک ساعت، اما راجع به مسأله نطق قبل از دستور ما یک روز و نصفی آن موقعی که گروه مسؤول تهیه آیین نامه بودند، به دوستان مجال دادیم که نطق‏های قبل از دستور پی در پی داشته باشند و این نگرانی را داشتیم که به تنگنایی وقت بر می‏خوریم با توجه به ضیق وقت اجازه بدهید که نطق قبل از دستور را نداشته باشیم مگر این‏که واقعاً ضرورتی ایجاب بکند و این ضرورت لااقل به تصویب هیأت رئیسه هم برسد و یا اکثریت آراء هیأت رئیسه باشد. (کرمی- با تصویب شورای نگهبان باشد.) بنابراین اگر مسأله‏ای پیش بیاید هم زمینه‏های ضروری از بین نمی‏رود و هم تا آنجا که میسر است وقت کافی برای رسیدگی به اصول بیشتری داریم اگر با این نظر موافق هستید بفرمایید، آقای حجتی کرمانی بفرمایید.
حجتی کرمانی- من آن‏چه را که درباره خودم می‏خواهم عرض بکنم این است که باید به من وقت بدهید چون من هم وقت گرفته بودم که وقت من گرفته شد و به من نرسید من حقی دارم و دیگران هم باید از حق خودشان دفاع بکنند.
نایب رئیس (بهشتی)- آقای بشارت بفرمایید.
بشارت- چگونه می‏شود آقایانی که نطق‏شان را کرده‏اید بیایند برای ما تکلیف روشن بکنند که آیا نطق قبل از دستور باشد یا نباشد پس آنهایی که نطق کرده‏اند بروند کنار و آنهایی که نکرده‏اند رأی مخالف و یا موافقشان مؤثر باشد.
نایب رئیس (بهشتی)- بنابراین صبح شنبه صورت اسامی دوستان را جدا می‏کنیم بعد از دوستانی که رطب خورده نیستند درباره رطب نظر خواهی می‏کنیم.
سبحانی- دیروز عصر یک اعتراضی راجع به مجلس خبرگان آوردند اینجا و پخش کردند لابد جناب‏عالی هم دیدید و اطلاعات هم آن را چاپ کرده باید جواب این به صورت روشن داده شود جناب آقای منتظری دو کلمه فرمودند و دیگر مجالی برای سایرین نماند. این ضرورت‏ها الان هست و اگر بخواهید در این روزنه را ببندید که صحیح نیست.
نایب رئیس (بهشتی)- اگر آقایان موافقید مدتش را هشت دقیقه کنیم. (دکتر آیت- کم است.) آقای قائمی بفرمایید.
دکتر قائمی- چون بنده این پیشنهاد را کرده‏ام اجازه بفرمایید عرض کنم یک وقت است که همان‏طور که جناب آقای سبحانی فرمودند بحثی است که در روزنامه چاپ می‏شود و یا به صورت جزوه منتشر می‏کنند این را باید مجلس جواب بدهد نه بندهای که از قبل یک سری مطالب را مثلا در زمینه تربیت یا مسائل دیگر تهیه کرده‏ام بحث کنم معلوم نیست که نماینده‏ای که می‏خواهد تشریف بیاورد اینجا نطق قبل از دستور بکند به آن سؤالات بتواند پاسخ بدهد بلکه باید هیأت رئیسه مجلس یا گروهی که منتخب هیأت رئیسه است بیایند جواب بدهند. بنابراین اگر بنا است بحثی در پاسخ به روزنامه یا رادیو بشود مجلس باید تصمیم بگیرد نه آن کسی که می‏خواهد نطق قبل از دستور بکند.
نایب رئیس (بهشتی)- آقای موید شهزادی بفرمایید.
موید شهزادی- دیگر اسم نویسی نکنید یا اگر اسم نویسی کردید باید آقایان روی نوبت‏
</section>
<section type="page" number="849">
صحبت کنند.
نایب رئیس (بهشتی)- آقای رشیدیان بفرمایید.
رشیدیان- اولًا این مسأله مربوط می‏شود به تمام نمایندگان و تمام ملت ایران و چه بسا باشند افرادی در مجلس که روی ایراداتی که به مجلس خبرگان گرفته‏اند تحقیق کرده‏اند و بتوانند به موقع محققانه جواب بدهند که در آن موقع به علت موقعیت خاصی که یکی از آقایان در هیأت رییسه دارد نمی‏تواند جواب بدهد یا ایراد روی شخص او هست و از نظر ادبی و انسانی می‏خواهد یک قدری تحمل نشان بدهد در اینجا هر فردی باید بتواند نظر خودش را بگوید چون بنا شده است که ما ساعت سه بیاییم ولی آقایان ساعت سه و ده دقیقه می‏آیند. من پیشنهاد می‏کنم که قبل از رسمیت جلسه یعنی همان ساعت سه که آمدیم آن شخص صحبت کند و مطالبش از طریق رادیو هم پخش می‏شود، و این را هم بگویم که بسیاری از مسائل را ما به علتی در رکود گذاشتیم در حالی که پیشنهاد شد و تصویب هم شد که در موردش بحث و گفتگو شود ولی متأسفانه در پرده ابهام مانده است حالا شایعه درست می‏کنند که مجلس خبرگان چنین و چنان است، در حالی که خود ملت خبر ندارد، اما کاسه‏های از آش داغ‏تر، آنهایی که نفوذی در توده مردم ندارند یعنی ورشکستگان سیاسی، آنهایی که خودشان را سیاست کار می‏دانستند قیم مردم شده‏اند پس باید به آنها پاسخ منطقی داده شود زیرا مردم حامی مجلس خبرگان هستند مگر ما مردم را مجبور کردیم که به ما رأی بدهند؟ این خود مردم بودند که به ما رأی دادند. بنابراین به عقیده بنده باید به این مطالب پاسخ کافی داده شود.
نایب رئیس (بهشتی)- پیشنهاد آقای رشیدیان، پیشنهاد معقول و خوبی است و به وقت ما به طور معمول هم هیچ ضرر نمی‏زند اتفاقاً همان‏طور که آقایان در قانون اساسی قبلی هم ملاحظه فرمودید برای شروع مذاکرات حد نصابی تعیین نشده بود. حالا ما برای این‏که مذاکرات مربوط به قانون اساسی پیش از این‏که عده نمایندگان به حد نصاب رسید شروع شود خواستیم که با نظر آقایان نطق قبل از دستور ساعت سه با هر تعداد نماینده‏ای که اینجا هستند شروع شود و در آن چند دقیقه‏ای که عده نمایندگان کامل می‏شود هم وقت از بین نرفته و هم کاری انجام شده است. موافقین با این نظر که نطق قبل از دستور با آغاز جلسه شروع بشود بدون این‏که حد نصاب باشد دست بلند کنند. (اکثریت دست بلند کردند) تصویب شد.
طاهری اصفهانی- می‏فرمایید نطق قبل از دستور ساعت سه با هر عده‏ای که حاضر بودند شروع شود امروز آقایان می‏دانند که سر ساعت سه نطق قبل از دستور شروع می‏شود ولی یک ربع یا ده دقیقه یا بیست دقیقه دیر می‏آیند و عده‏ای که سر ساعت حاضر می‏شوند دو نفر یا سه نفر خواهند بود.
10- پایان جلسه‏
نایب رئیس (بهشتی)- خیر تأخیرها از همان ساعت سه حساب می‏شود. جلسه ختم می‏شود.
 (جلسه ساعت دوازده و هفت دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="851">
<section type="session" number="33" title="جلسه سی و سوم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده و پنج دقیقه روز پنجم مهرماه 1358 هجری شمسی برابر با پنجم ذیقعده 1399 هجری قمری به ریاست آقای دکتر سیدمحمد حسینی بهشتی (نایب رئیس) تشکیل شد.
<section type="list" numbers="10">
فهرست مطالب 
1- بیانات قبل از دستور آقای ناصر مکارم شیرازی 
2- طرح اصل 64 
3- طرح اصل 65 
4- طرح اصل 66 
5- طرح و تصویب اصل 67 (اصل هشتادم) 
6- طرح اصل 68 
7- پایان جلسه‏
</section>
دبیر خانه مجلس بررسی نهایی قانون اساسی‏
</section>
<section type="page" number="853">
1- بیانات قبل از دستور آقای ناصر مکارم شیرازی‏
نایب رئیس (بهشتی)- بسم الله الرحمن الرحیم. نطق قبل از دستور را شروع می‏کنیم آقای مکارم بفرمایید.
مکارم شیرازی- بسم الله الرحمن الرحیم. همان‏طوری که همه آقایان مسبوِق هستند اخیراً در گوشه و کنار مملکت زمزمه‏هایی برخلاف مجلس خبرگان شروع شده است و کتابچه‏ای هم در این زمینه انتشار پیدا کرده که به دست آقایان هم رسیده است، البته در آنجا بحث‏هایی شده که مربوط به مجلس خبرگان نیست، مربوط به دادگاه‏های ویژه و امثال آن است که بنده وارد آن بحث‏ها نمی‏شوم، ولی یک ایرادهایی هم به مجلس خبرگان گرفته شده است و از آنجایی که این نطق‏های قبل از دستور برای همین قرار داده شده و یکی از هدف‏هایش این است که گاهی این مسائلی که پیش می‏آید درباره آن صحبت بشود. ملاحظه فرموده‏اید که نوشته‏اند مجلس خبرگان از مسیر اصلیش منحرف شده، وقتی ذیل این عنوان را مطالعه می‏کنیم دو سه مطلب بیشتر نیست و این دو سه مطلب را بهتر است رویش تجزیه و تحلیل کنیم. یکی از مسائلی که تحت این عنوان کرده نوشته‏اند این است که چرا مجلس خبرگان در قانون اساسی اصول اعتقادی اسلام را عنوان کرده و در آنجا آورده است ودیگر این‏که چرا تکیه روی مسائل اسلام و احکام اسلامی می‏کند، احکام اسلامی را همه قبول دارند کسی نیست که مخالف آن باشد بنابراین نیازی ندارد در قانون اساسی روی آن تاکید بشود و سومین مطلبی که در آنجا تکیه بر آن کرده‏اند این است که در قانون اساسی باید نیازهای زمان و مکان در نظر گرفته شود و باید اصولی تنظیم شود که شایسته یک ملت مترقی بوده باشد و مجلس خبرگان این مسائل را تأمین نکرده است. من عین سخنان آنان را نقل کردم تا بتوانیم بی‏طرفانه درباره این مسائل قضاوت کنیم. در جواب این‏گونه سخنان باید گفت اولا آنهایی که این مسائل را می‏نویسند و پخش می‏کنند آیا مصوبات مجلس خبرگان را تا اینجا بررسی کرده‏اند؟ با آینده‏اش کاری ندارم، شما را به خدا قسم اصولی را که تاکنون در قانون اساسی در مجلس خبرگان تصویب شده است با اعلامیه حقوقِ بشر، با قانون‏های اساسی به اصطلاح ممالک مترقی جهان مقایسه کنید، ببینید که چه چیز در آنجا هست که به صورت اکمل در همین مقدار مواردی که تاکنون تصویب شده است وجود ندارد. شماآقایان در جریان بودید و من به عنوان یادآوری عرض می‏کنم و برای این‏که کسانی که سخنان ما را می‏شنوند آنها هم توجه به این مسائل پیدا بکنند، از جمله مسائلی که در این چند روز در این مجلس تصویب کردیم، ده مسأله مهم بود که عالی‏ترین تجلیات یک قانون مترقی و شامل تمام نیازمندی‏های یک جامعه آزاد و آباد و مستقل و مرفه و باایمان در آن منعکس بود. من فهرست‏وار به اصولی که تصویب شده است اشاره می‏کنم: ما در اصل چهارم حاکمیت ملی تصویب کرده‏ایم و مطابق آن، حکومت از آن خداست و از طرف خداوند به دست‏
</section>
<section type="page" number="854">
مردم سپرده شده و همه مردم در تعیین سرنوشت خودشان باید شرکت داشته باشند، و هیچ گروه و یا هیچ فرد نمی‏تواند این حق الهی مسلم، یعنی حق حاکمیت ملی را به خودش تخصیص بدهد و یا در مسیر شخص یا گروهی در آورد، آیا در قانون اساسی کشورهای دیگر از این برتر پیش‏بینی شده است؟ در اصل بیست و پنج وحدت و مساوات اقوام و مبارزه با هرگونه نژاد پرستی پیش‏بینی و تصویب شد. در اصل بیست و شش مسأله تفتیش عقاید با صراحت ممنوع شده و هیچ کس به صرف داشتن عقیده‏ای مجازات نخواهد شد و مورد مؤاخذه و پرسش قرار نخواهد گرفت. در اصل بیست و هشتم هرگونه سانسور، بازرسی، ضبط، افشاء در نامه‏ها و در مکالمات تلفنی، در تلگراف‏ها و در همه اینها به حکم قانون اساسی ممنوع شناخته شده در اصل سی احزاب و جمعیت‏ها همه آزاد معرفی شده‏اند، منتها چون نظام، نظام جمهوری اسلامی است باید در چارچوبه مسائلی که با جمهوری اسلامی سازگاری داشته باشد و با آن تضاد به وجود نیاورد، باشد یعنی به تعبیر دیگر توطئه‏ای بر ضد نظام نباشد والا بقیه مسائل آزاد شمرده شده است. آن تأمین اجتماعی که در اصل سی و سه پیش‏بینی شده و به تصویب رسیده است شاید وسیع‏ترین نوع تأمین اجتماعی باشد که در مترقی‏ترین قوانین دنیا پیش‏بینی شده است، از نظر پیری واز کار افتادگی افراد بی‏سرپرست و افراد وامانده، کودکان و خلاصه هرگونه نیاز اجتماعی در جامعه بوده باشد که به نحوی از انحاء گروهی یا فردی احتیاج به حمایت داشته باشد، در این مساله تأمین اجتماعی در اصل سی و سه پیش‏بینی شده است. در مسأله آزادی تا آن اندازه تاکید شده است که دیروز این اصل تصویب شد که حتی آقایان سختگیری کردند که ظرف بیست و چهار ساعت هر کسی دستگیر می‏شود فورا باید در همان جا برایش اعلام کنند چرا دستگیر شدی و در مدت بیست و چهار ساعت پرونده‏اش را تحویل دادگاه بدهند و بلافاصله دادگاه تشکیل بشود، حالا بفرمایید ببینیم قانون مترقی در دنیا که شما دم از آن می‏زنید آیا حقوقِ انسان رابیش از این پیش‏بینی کرده است که هر کس را دستگیر می‏کنند فورا علت دستگیریش را به او بگویند و در عرض بیست و چهار ساعت پرونده‏اش به دادگاه صالحه داده شود تا فوراً مقدمات محاکمه عادلانه فراهم شود، منظورتان از آن قانون مترقی چیست؟ آیا بهتر از این است؟ این مسأله‏ای است که در اصل چهل و یک تصویب شد و از مجلس خبرگان گذشت. مسأله شکنجه که هنوز در دنیا سر و صدایش همه جا را گرفته، هرگونه شکنجه ممنوع شمرده شد و به هیچ وجه اجازه داده نشد، حتی ملاحظه کردید که یکی از برادرانمان گفت که ممکن است مسأله بسیار مهمی باشد و با یک سیلی زدن طرف اعتراف بکند این مقدارش را باید به قانون اجازه بدهیم، با این‏که این مسأله‏ای بود که در خور مطالعه بود ولی باز برای محکم کاری و این‏که هیچ‏گونه سوء استفاده نشود، در این قانون هیچ‏گونه استثنایی قائل نشدیم و گفتیم شکنجه، مطلقاً ممنوع است حتی اگر مهم‏ترین اسرار با یک سیلی زدن فاش بشود، جایز نیست، حالا بفرمایید ببینیم در کجای دنیا قانون‏های مترقی‏تر از این قانون پیش‏بینی شده است؟ در مساله داشتن مسکن، آن قدر سنگین خواهد شد، حتی تنها به خانواده تاکید نشد بلکه فرد هم نوشته شده که اگر یک فرد هم بدون خانواده باشد حق دارد مسکن مناسبی داشته باشد و دولت موظف است زمینه رفع این نیاز اجتماعی را فراهم کند و این در اصل چهل و پنج پیش‏بینی شد و بالاخره در اصل چهل و ششم مساله آموزش و پرورش رایگان تا پایان دوره متوسطه، به کشورهای اروپایی و دیگر دنیا بروید،
</section>
<section type="page" number="855">
تعلیمات رایگان آنها را ملاحظه بکنید و ببینید آیا برای همه بیش از پایان متوسطه پیش‏بینی شده است؟ و تازه در دوره عالی هم تا سر حد خودکفایی آن‏هم به طور رایگان مسأله تحصیلات برای مردم پیش‏بینی شده است؟ بنده دلم می‏خواهد آنهایی که این حرف‏ها را می‏زنند بیایند به جای شعار دادن و به جای این‏که سر بی‏صاحب را بتراشند قوانینی که خودشان معتقد هستند مترقی است، از کشورهای مترقی دنیا بیاورند و بنشینند بگذارند در کنار این قوانین که تا حالا تصویب شده و مقایسه بکنند ببینیم این برنامه‏ها چه چیز کمتر دارد، اگر بیشتر از آن نباشد، کجای آن کمتر است نباید انسان بی‏انصافی کند، نباید انسان زحمات گروهی را که شب و روز برای تنظیم یک قانون اساسی مترقی در سایه اسلام و ایمان زحمت می‏کشند نادیده بگیرد. تنها چیزی که اینها داشتند این است که که می‏گویند چرا اصول اسلام را اینجا گنجانده‏اید، جواب این سؤال معلوم است، ما نمایندگان مردم هستیم، همان مردمی که نود و هشت و دو دهم درصدشان به جمهوری اسلامی رأی دادند و از ما می‏خواهند که قانونی تنظیم کنیم بر اساس جمهوری اسلامی جمهوری اسلامی از دو کلمه ترکیب شده، جمهوری و اسلامی، جنبه‏های مردمی و جنبه‏های اسلامی، اگر مااین اصول را پایه قرار ندهیم، جمهوری اسلامی جنبه دکور و تشریفات پیدا می‏کند. بنابراین، این اصول پایه است و بعد حقوقی که در آن سرچشمه گرفته شده است ما مترقی‏ترین قوانین را در اسلام داریم. آیا این حقوقِ ملت که بر اساس این اصول در قانون اساسی که تاکنون پیشنهاد شده است آیا یک سلسله اصولی مترقی، پاسخگو به تمام نیازهای فرد و جامعه نیست؟ آیا اگر با نظام‏های طاغوتی سابق مقایسه کنیم از زمین تا آسمان فاصله ندارد؟ شما مثل این‏که می‏خواهید سر بسته کلاهی سر بعضی از مردم بگذارید، می‏گویید که آقا اصول اسلام را مسلما همه قبول دارند نمی‏خواهد بنویسد. اگر همه قبول دارند چرا ننویسیم؟ اگر نظام جمهوری اسلامی است شتر سواری دولادولا نمی‏شود، بگوییم که اینها چیزی را تنظیم بکنند که اسلام در آن نباشد. پس اسلام نوشته شده و تمام حقوقِ هم نوشته شده است. چون وقت محدود است یک جمله دیگری را هم عرض می‏کنم و فکر می‏کنم مسأله مهمی که اینها را ناراحت ساخته مسأله ولایت فقیه است. برادران و خواهران، کسانی که سخنان مرا می‏شنوید، فرض می‏کنم درباره ولایت فقیه یک اصل کلی سر بسته نوشته شده است شما اجازه بدهید شرح این مسأله به زودی خواهد آمد و آن وقت تصدیق می‏کنید که تضادی در قانون نیست. مسأله دیکتاتوری مطرح نیست، نقض حاکمیت ملی نیست، چیزی است که در اراده مردم می‏جوشد و در مسیر منافع مردم است. شما یک اصل کلی را بگیرید و رویش قضاوت کنید بدون این‏که شرحش را بدانید، این خلاف هر برنامه و مبنا و منطقی است آن‏چه تسویه به آن شده است که جای دغدغه‏ای نیست و آن‏چه هم کلی گفته شده است شرحش در آینده خواهد آمد. باید عرض کنم که افرادی هستند که ناراحتی از جاهای دیگری دارند، منتها آنها را نمی‏توانند صریحا اظهار بکنند. اخیرا شروع کرده‏اند به حمله کردن به مجلس خبرگان. مجلس خبرگان ان شاء الله در آینده نزدیک برنامه‏اش تمام می‏شود و نتیجه کارش را در معرض قضاوت و افکار عمومی می‏گذارد و آن وقت ملت ایران تصدیق خواهند کرد که یک قانون شایسته و متناسب با نیاز و مترقی و جامع برای او تهیه شده است.
این به طور خلاصه بود که عرض کردم. والسلام علیکم و رحمه الله و برکاته.
نایب رئیس (بهشتی)- آقای حجتی پنج دقیقه وقت خواسته‏اند راجع به مطلبی که مربوط به خودشان‏
</section>
<section type="page" number="856">
هست صحبت بکنند حالا آقای حجتی اگر فکر می‏کنید در این پنج دقیقه می‏توانید مطالبتان را ایراد کنید بفرمایید. (حجتی- پنج دقیقه کافی نیست.)
2- طرح اصل 64
نایب رئیس (بهشتی)- پس موکول می‏کنیم به یک نطق قبل از دستور، بنابراین وارد دستور می‏شویم، اصل شصت و چهار مطرح است که آن را قرائت می‏کنم:
اصل 64- بناها و اموال دولتی که جنبه نفائس ملی دارد قابل انتقال به غیر نیست مگر به تصویب مجلس شورای ملی.
نایب رئیس (بهشتی)- اگر در این زمینه سوالی هست بفرمایید.
اشراقی- سؤال من این است که «مگر به تصویب مجلس شورای ملی» را حذف بکنند چون این‏گونه اموال غیرقابل انتقال است و جزو نفائس مملکت است. ممکن است بعضی از افراد مجلس شورا را گول بزنند و به یک ترتیبی این اموال را دست به دست کنند. طوری بکنید که این‏گونه اموال غیر قابل انتقال باشد.
نایب رئیس (بهشتی)- از نظر کلی همین که می‏فرمایید صحیح است و من هم به عنوان نظر گروه عرض می‏کنم نه به عنوان مسؤول اداره جلسه. از نظر کلی همین‏طور است و جامعه باید بکوشد تا نفائس ملیش را نگه دارد، اما به صورت استثنایی گاهی پیش می‏آید که یکی از نفائس ملی ما باید در یک گوشه دیگر دنیا هم باشد تا معرف فرهنگ ما باشد، آن طرف را هم باید مورد توجه قرار بدهیم اینها برای موارد استثنایی است. می‏گوییم مجلس شورای ملی که نمایندگان ملت در آنجا هستند ببینند فرستادن یکی از نفائس نمونه کوچک ملی ما که چه بسا ده نمونه دیگرش هم در کشور هست و نمونه منحصر به فرد نیست، با رعایت تمام این جنبه‏ها اگر یکی از این نمونه‏ها را تصویب کردند که در فلان موزه دنیا بفرستند تا معرف فرهنگ‏مان باشد، جایی که معرف فرهنگ‏های دیگر هم هست.
اشراقی- پس منظور از انتقال این است که ببرند در جاهای دیگر و گاهگاهی نمایش بدهند و به معنای فروختن نباشد؟ نایب رئیس (بهشتی)- نه فرضا اهداء کنند چیزی را که ما ده نمونه از آن داریم، یکی از این نمونه‏ها را اهداء کنند به یکی از موزه‏های معروف دنیا تا آنجا معرف و نمونه‏ای از فرهنگ‏مان باشد اینها را ملت هم از نظر کلی می‏پذیرد، فقط نکته این است که به تاراج ندهند. آن چیزی که ذهن همه را مشغول می‏کند این است که مبادا اینها را به تاراج بدهند. خوب این را همه‏مان موافقیم که به تاراج ندهند، منتها همین‏طور که ما اینجا نمایندگان ملت هستیم و تا این اندازه دقت می‏کنیم که نمونه‏اش هم به تاراج نرود، ان شاء الله نمایندگان بعدی هم همین دقت را خواهند کرد. آقای اکرمی فرمایشی دارید بفرمایید.
اکرمی- این قابل انتقال که شما می‏فرمایید به ذهن من نمی‏رسد.
فاتحی- اصولا هر کشوری موزه‏ای دارد و نفائسش را در موزه کشور خودش قرار می‏دهد و کشورهای خارج افرادش اگر بخواهند آثار باستانی و نفائس آن کشور را ببینند موظف هستند که به آن کشور مسافرت بکنند و این الزام نمی‏کند به این‏که اجازه بدهیم نفائس ملی از کشور خارج بشود و در کشور دیگری در معرض دید مردم قرار بگیرد و بنده در این زمینه پیشنهادی دارم که تقدیم می‏کنم.
</section>
<section type="page" number="857">
نایب رئیس (بهشتی)- پیشنهادتان را لطف بفرمایید. عرض شد هیچ وقت چیزهای منحصر به فرد را در اختیار آنها نمی‏گذارند، اینها چیزهایی است که نمونه‏های متعددی دارد و اگر یک نمونه از این نفائس در آنجا باشد فکر می‏کنم مانعی نداشته باشد آقای ضیائی بفرمایید.
دکتر ضیائی- بناهای تاریخی در این اصل حذف شده و مشترکات عمومی که در پیش نویس بود آن‏هم نیست. اموال غیر منقول دولتی و تپه‏ها و بعضی از جاهایی که حفاری بشود کرد مثل رودبار یا بعضی جاها که نفائسی در آن وجود دارد، آن وقت تکلیف اینها در این مواد قانونی در هیچ جا پیش‏بینی نشده است.
نایب رئیس (بهشتی)- متشکرم اینها چیزهایی است که قانون عادی معین می‏کند. آقایان انتظار نداشته باشید که در این قانون اساسی یکایک مسائل عینا معین بشود، الان که دارم خدمتتان صحبت می‏کنم بر طبق لایحه قانونی مصوبه شورای انقلاب تکلیف همه اینها مشخص شده یعنی الان قانونی وجود دارد که جلوی همه اینها را می‏گیرد و بعدا هم مجلس شورای ملی در این زمینه باید قوانین عادی را بگذارند تا دخل و تصرف در آنها برحسب تغییر شرایط آسان باشد. قانون اساسی باید آنجاهایی که سد کامل می‏شود آنجا را مشخص کند. فقط نسبت به این ذیل بنویسیم: «قابل انتقال به غیر نیست مگر با تصویب مجلس شورای ملی آن‏هم در مورد اشیایی که منحصر به فرد نباشد» که در این زمینه دست را اینجا بسته باشید.
سبحانی- من پیشنهاد می‏کنم همان‏طور که در بعضی از موارد سه چهارم نمایندگان را شرط می‏کنید اینجا هم سه چهارم ذکر بشود. با تصویب اکثریت نباشد بلکه با سه چهارم نمایندگان مجلس شورای ملی باشد.
نایب رئیس (بهشتی)- سه چهارم خیلی زیاد است اقلا دو سوم باشد. البته اگر بخواهیم جلو چیزهایی را بگیریم جایش همین جاست. یکی از دو چیز را اینجا می‏شود گذاشت یا رأی را ببریم بالا که مسأله یک قدری محکم‏تر باشد یا این‏که لااقل مسأله چیزهایی که منحصر به فرد است اینجا قید بکنیم. شاید اگر رأی را ببریم بالا بهتر باشد که فقط مورد استثنایی نباشد، یعنی بگذایم «مگر با تصویب مجلس شورای ملی آن‏هم با دو سوم آراء».
صافی- اینجا بنویسید «قابل انتقال مجاز نیست» نه این‏که قابل انتقال نیست، چون «قابل انتقال نیست»- یعنی با تصویب مجلس شورا هم قابل انتقال نمی‏شود.
نایب رئیس (بهشتی)- خیر، یک اصطلاح حقوقی وجود دارد که می‏گویند این سند ملکی قابل انتقال به غیر نیست یک مگر را می‏گذارند و اشکالی هم ندارد.
طاهری اصفهانی- ما اینجا دو چیز داریم یکی بناها و یکی اموال دولتی، آیا این نفائس ملی شامل هر دو می‏شود یا فقط شامل اموال دولتی است؟ اگر به هر دو بخورد آن جواب قانع کننده نیست که ما می‏خواهیم فرهنگ‏مان گاهی در خارج تجلی بکند و پی به فرهنگ ما ببرند، این در واقع مربوط به اموال منقول است که بدهید به آنها ببرند که فرهنگ ما آنجا متجلی بشود. اما بناها که جنبه نفائس ملی دارند دیگر نمی‏تواند در توجیه شما داخل بشود. نایب رئیس (بهشتی)- نباشد، ما نخواستیم که استثناء را به هم بزنیم.
ربانی شیرازی- من پیشنهاد می‏کنم هر دو قید را بگذاریم. در مورد آنهایی که منحصر به فرد است به هیچ وجه قابل انتقال نیست.
</section>
<section type="page" number="858">
نایب رئیس (بهشتی)- تصادفا آقای ربانی، این به طور کلی بد نیست که ما جلوی خروج چیزهای نفیس منحصر به فرد را برای همیشه بگیریم.
ربانی املشی- به این معنی است که ما به دو سوم نمایندگان مردم هم اعتماد نمی‏کنیم.
نایب رئیس (بهشتی)- نه این‏طور نیست والا همه قانون اساسی این معنی را می‏دهد. آقای یزدی بفرمایید.
یزدی- سؤال این است که اینجا دو مطلب است، یکی نفائس که حیثیت نفیس بودنش مانع می‏شود از این‏که به فروش برود و یکی هم خود بناها، عبارت هر دو تغییر کرده است. بناها و اموال دولتی که جنبه نفائس دارد در هر حالی که بناهای دولتی ولو جنبه نفائس هم نداشته باشد فروشش مبنی بر تصویب است. (بهشتی- چرا؟) مثلا ساختمان مجلس را می‏خواهند بفروشند. (نایب رئیس (بهشتی)- بفروشند.) بدون تصویب مجلس؟
نایب رئیس (بهشتی)- بله مثل این‏که دولت می‏آید یک میلیارد تومان ماشین آلات می‏فروشد، حالا یک ساختمانی است که نفیس هم نیست، می‏فروشد اینها چه فرقی دارد؟ یا دبستانی است می‏خواهد بفروشد. (یزدی- بناهای دولتی که جنبه نفائس ندارد بفروشد؟) بله، بفروشد، تصویب مجلس نمی‏خواهد. پس بنابراین، این اصل را به صورت با ورقه به رأی می‏گذاریم: «بناها و اموال دولتی که جنبه نفائس ملی دارد قابل انتقال به غیر نیست مگر با تصویب دو سوم نمایندگان مجلس شورای ملی به شرط آن‏که از نفائس منحصر به فرد نباشد».
ربانی املشی- «جنبه نفائس ملی دارد» غلط است باید بنویسید «که از نفائس ملی باشد».
نایب رئیس (بهشتی)- بسیار خوب همین تغییر را می‏دهیم.
اشراقی- آقا این انتقال به غیر ظهورش این است که در فروختن و هدیه کردن به غیر است نه خارج از مملکت بردن. این جور انتقال در این‏گونه نفائس جائز نیست مثلا ما کاخ مسعودیه را برداریم و بفروشیم چه معنی دارد؟ ما فرضا نفائس زیادی داریم که آنها را انتقال بدهیم به فلان تاجر و به فلان دلال آیا این جایز است؟ نایب رئیس (بهشتی)- خوب آقا ما نوشتیم که جایز نباشد.) شما فرمودید که انتقال به خارج مملکت است که آنجا به نمایش بگذارند این مطلب دیگری است.
نایب رئیس (بهشتی)- خیر آقا، این توضیح برای این بود که اصولا استثنایی داشته باشد شما یک بار دیگر دقت بفرمایید بنده می‏خوانم: «بناها و اموال دولتی که از نفائس ملی باشد قابل انتقال به غیر نیست مگر با تصویب دو سوم نمایندگان مجلس شورای ملی به شرط آن‏که از نفائس منحصر به فرد نباشد» بنابراین آن ساختمانی که می‏فرمایید منحصر به فرد است، مطلقا نمی‏توانند بفروشند فکر می‏کنم کافی است برای رأی گرفتن. (باریک‏بین- این بناها و اموال دولتی از نظر قانون اسلام، نباید با اجازه حاکم شرع باشد؟) همه چیز باید با اجازه حاکم شرع باشد، همه تصرفات دولت باید با اجازه او باشد این را که نباید در هر ماده قانونی اصلی بگذاریم. (باریک‏بین- یعنی دولت یکی یکی اجازه می‏گیرد؟) یکی یکی نه، اجازه کلی می‏دهد. (باریک‏بین- کار کلی را بله، ولی این کار شخصی است.) این‏هم کلی است. می‏گویند در کلیه امور حسبیه‏ای که به اجازه فقیه احتیاج دارد شما مجاز هستید.
 (ربانی شیرازی- اگر موافق باشید بنویسیم ملی و باستانی. نه، نمی‏خواهد برای این‏که ما می‏خواهیم کلی در نظر بگیریم و باستانی استثناء است. اجازه بفرمایید آقای کیاوش و بعضی از دوستان با بودن این ذیل مخالف هستند بفرمایید چرا؟
</section>
<section type="page" number="859">
کیاوش- برای این‏که غرض از این اصل این است که یک چیز نفیسی بماند و متجلی فرهنگ مملکت باشد. گاهی ممکن است شی‏ء باشد که تجلی دهنده هیچ چیز از کشور نباشد و منحصر به فرد هم باشد و ضرورتی هم نداشته باشد.
نایب رئیس (بهشتی)- آن وقت دیگر جزو نفائس ملی نیست. (کیاوش- ممکن است نفیس هم باشد ولی مورد نیاز مملکت نباشد.) عنایت بفرمایید، نوشتم: «که از نفائس ملی باشد» پس باید یک ارزش فرهنگی برای کشور داشته باشد تا بگویند «که از نفائس ملی باشد.» (ربانی املشی- نسبت به این قید اخیر با دست رأی بگیرید.)
نایب رئیس (بهشتی)- نسبت به این قید اخیر آقایان به مفاهیم توجه کنید. چرا، برای این‏که یک اصل این جوری را به خاطر این ذیلش که ممکن است ده نفر مخالف داشته باشد و چهل نفر موافق باشند قرار نگذاریم که در این اصول معطل این حرف‏ها بشویم.
این ذیل مضر نیست چیزی است که واقعا برای حفاظت آثار ما مفید است و فکر نمی‏کنم اصرار حتی یکی از دوستان روی نبودش آن قدر موجه باشد که اصلا تصویب اصل را به خطر بیاندازد.
ربانی املشی- آخر چیزی هم در مملکت ما باشد، نفیسه هم هست اگر ما این را به یک مملکت دیگر هم بفروشیم گم نمی‏شود و از بین نمی‏رود، می‏رود در یک موزه و در بالایش می‏نویسند از مملکت ایران، ولی در ازاء فروش این ما می‏توانیم ده هزار جمعیت را خانه‏دار بکنیم، چرا مااین کار را نکنیم؟ اگر دو سوم نمایندگان ملت تصویب کردند و نظر دادند که خانه‏دار شدن مردم بهتر است از داشتن این نفیسه، حالا منحصر به فرد هم هست چه اشکالی دارد؟
نایب رئیس (بهشتی)- آقای دانش‏راد بفرمایید.
دانش‏راد- جواب آقای ربانی املشی این است که وجود این نفائس در کشور موجب جاذبه توریستی می‏شود و مردم راجلب می‏کند و از این راه علاوه بر افتخار، درآمدی برای مملکت است، بنابراین آن مسأله‏ای که ایشان فکر می‏کنند، از این راه جبران می‏شود.
نایب رئیس (بهشتی)- به طور کلی آقای ربانی مسأله این است که در طول تجربه گذشته، در طول این مدت اسنادی از علوم اسلامی ما و آثار هنری و صنعتی و فرهنگی ما ربوده شده که دوستان در برابر هر نوع روزنه ربودن حق دارند حساس باشند چون بعضی چیزهایش را واقعاً محال است که به این مملکت بازگردانیم و چون این‏گونه مسائل ثروت‏های یک نسل نیست، بلکه ثروت نسل‏هاست این است که یک مقدار مراقبت در آن فکر نمی‏کنم ضرری داشته باشد.
رشیدیان- اگر جناب‏عالی تذکر بفرمایید که همه مصوبات مجلس از شورای نگهبان که غالبا فقها هستند می‏گذرند، دیگر این بحث‏ها را ما اینجا نخواهیم داشت.
نایب رئیس (بهشتی)- بسیار خوب، اجازه بفرمایید پس برای اخذ رأی با ورقه می‏خوانم:
اصل 64- بناها و اموال دولتی که از نفائس ملی باشد قابل انتقال به غیر نیست مگر با تصویب دوسوم نمایندگان مجلس شورای ملی به شرط آن‏که از نفائس منحصر به فرد نباشد.
لطفا گلدان‏ها را برای رأی گرفتن ببرید. (آقایان دکتر روحانی و عضدی در محل نطق حاضر شدند و پس از شمارش آراء نتیجه به قرار زیر اعلام گردید.)
نایب رئیس (بهشتی)- نتیجه رأی را اعلام می‏کنم عده حاضر در جلسه پنجاه و سه نفر، شماره آراء پنجاه و سه رأی، موافق چهل و شش نفر، مخالف یک نفر، ممتنع شش نفر،
</section>
<section type="page" number="860">
بنابراین این اصل با چهل و شش رأی به تصویب نرسید و برای بررسی بیشتر به گروه فرستاده می‏شود.
پرورش- وقتی که تعداد حاضر در جلسه زیاد نیستند و عده‏ای هم احتیاطا رأی ممتنع می‏دهند معمولا همین‏طور می‏شود.
طاهری اصفهانی- اجازه بدهید عرض کنم. من رأی مثبت هم داده‏ام ولی بعضی از دوستان می‏گویند این ذیل اصل را حذف کنید و رأی جدید بگیرید خلاف آیین نامه هم نیست این تجربه‏ای هست ضرر هم ندارد.
3- طرح اصل 65
نایب رئیس (بهشتی)- من فکر نمی‏کنم آن ذیل خیلی اثر داشت به هر حال اجازه بفرمایید اصل 65 را می‏خوانم:
اصل 65- عهدنامه‏ها و مقاوله‏نامه‏های بین الملی و قراردادهای دیگر از این قبیل باید به تصویب مجلس شورای ملی برسد.
نایب رئیس (بهشتی)- در این زمینه نظری هست؟ آقای ربانی بفرمایید.
ربانی شیرازی- «از این قبیل» یعنی چه؟ بگویید «عهدنامه‏ها و مقاوله‏نامه‏ها و قراردادهای بین المللی دیگر باید به تصویب مجلس شورای ملی برسد».
نایب رئیس (بهشتی)- منظور ایشان این است که بنویسند: «عهدنامه‏ها و مقاوله‏نامه‏ها و قراردادهای بین المللی» که عبارت سر راست‏تر باشد البته ممکن است بعضی از اینها بین المللی نباشد ببینید مثلا «عهدنامه» ممکن است با یک کشور و یک گروه باشد «مقاوله‏نامه‏های بین المللی» اصطلاحاً برای تمام کشورها است «قراردادهای دیگر از این قبیل» که عهدنامه نیست و مقاوله‏نامه هم نیست ولی شبیه اینها است. آقای رشیدیان بفرمایید.
رشیدیان- یک مطلبی هست که به نظر من باید به تمام این اصول افزوده بشود و در آنها گنجانده بشود و آن این است که این عهدنامه‏ها و قراردادها و مقاوله‏نامه‏های بین المللی راه نفوذ استعمار را در گذشته باز می‏کرده و خطر این را دارد که اقتصاد مملکت، سیاست مملکت، فرهنگ مملکت در دست بیگانه قبضه بشود، بنابراین شرط احتیاط آن است که ما این قدرت و نفوذ رئوس این قراردادها را در اشخاص و مراجع مختلف پخش کنیم بهتر آن است که علاوه بر مجلس شورای ملی، مقامات و مراجع دیگری که در نظر است در این قانون اساسی گنجانده شوند، ذیل این قراردادها را امضاء کنند مثل شورای رهبری و مقام رهبری و یا تصریح شود کل شورای نگهبان و مراجع دیگر که این موضوع یک مقدار تحکیم شود.
نایب رئیس (بهشتی)- آقای هاشمی‏نژاد تذکری دارید؟
هاشمی‏نژاد- عهدنامه‏ها و مقاوله‏نامه‏های بین المللی که اینجا آورده شده است، در مورد عهدنامه اگر بین یک کشور با یک کشور دیگر باشد قاعدتاً به آن بین المللی اطلاق می‏شود، لازم نیست که در رابطه با ده، پانزده کشور باشد آن چیزی که ما می‏فهمیم این است که بین المللی شامل همه اینها هست مثلا بین دولت ایران با یک دولت دیگر عهدنامه این است. (نایب رئیس (بهشتی)- این‏طور نیست.) چرا این‏طور است هر چیزی که در رابطه کشور با خارج از کشور باشد آن را شامل می‏شود.
</section>
<section type="page" number="861">
نایب رئیس (بهشتی)- اینها یک اصطلاحی است. آن چیزی که در ذهن من است این است که قرارداد یک کشور با یک کشور دیگر مشمول قوانین و قواعد حقوِق بین الملل است اما خود قرارداد را نمی‏گویند قرارداد یا مقاوله‏نامه بین المللی، این دوتا با هم اشتباه نشود و این اصطلاحی را که جناب‏عالی می‏فرمایید برای من سابقه ذهنی ندارد که مثلا به قرارداد بین ایران و افغانستان بگویند یک عهدنامه بین المللی.
هاشمی‏نژاد- عرض من روشن نشد یک وقت است که اگر قراردادی بین ایران و یک کشور دیگر انجام شد این را به خودی خود نمی‏گویند قرارداد بین المللی، ولی در یک فصل کلی که بخواهیم قانون وضع بکنیم اگر بگوییم عهدنامه‏های بین المللی دولت باید با تصویب مجلس شورای ملی باشد شامل عهدنامه‏های دیگر دولت با یک کشور خارجی احتمالًا نمی‏شود.
نایب رئیس (بهشتی)- بله فرمودید احتمالا نمی‏شود، من که در ذهنم این بود که نمی‏شود، دوستانی که با این اصطلاح مراجعه نزدیک دارند نظر می‏دهند. آقای بنی صدر بفرمایید.
بنی صدر- هر قراردادی با دولت خارجی یک قرارداد بین المللی است.
نایب رئیس (بهشتی)- عنایت بفرمایید آقای بنی صدر، ما چند اصطلاح داریم که اینها را نباید باهم قاطی کرد، حقوِق بین الملل، مقاوله‏نامه‏های بین المللی و عهدنامه با یک کشور دیگر، مثلا می‏گویند این یک عهدنامه بین المللی است یا نیست؟ سؤال این است می‏خواهیم ببینیم در اصطلاح موجود این است؟
بنی صدر- عرض کنم قراردادهایی که بین دولت‏ها بسته می‏شود مرجع رسیدگی بین المللی دارد، بنابراین خود این قراردادها بین المللی تلقی می‏شود اعم از این‏که بین یک دولت با یک دولت دیگر بسته شود یا این‏که بین یک دولت یا چند دولت باشد فرِق نمی‏کند.
نایب رئیس (بهشتی)- آقای غفوری بفرمایید.
گلزاده غفوری- معمولا عهدنامه‏ها و مقاوله‏نامه‏ها وقتی بین یک دولت با یک دولت دیگر باشد این را نمی‏گویند بین المللی است ولی شامل قواعد و قوانین بین المللی می‏شود.
نایب رئیس (بهشتی)- این چیزی که جناب‏عالی می‏فرمایید همان است که در ذهن من هم بود. آقای فارسی بفرمایید.
فارسی- قراردادهای دو یا چند جانبه و همچنین قراردادهای بین المللی داریم.
فاتحی- در مورد این چهار اصل در کمیسیون شماره هفت بحث شد منظور از قراردادها، قراردادهای بین دو دولت است. عهدنامه‏ها و مقاوله‏نامه‏های بین المللی که مورد تأیید سازمان بین المللی باشد و قراردادهای دو جانبه بین دو دولت، این باید با تصویب مجلس شورای ملی باشد.
نایب رئیس (بهشتی)- توضیح علاوه‏ای نداشت دیگر، به هر حال نظرها فرقِ دارد راجع به این موضوع می‏توانیم بعداً مراجعه کنیم. آقای ربانی شیرازی بفرمایید.
ربانی شیرازی- من عقیده‏ام این است که در اینجا چیزی را بگنجانیم که جلوی قراردادها و مقاوله‏نامه‏های سری را بگیرد علاوه بر این‏که به تصویب برسد مردم هم از آن اطلاع پیدا کند تا جلوی سری بودن آن گرفته شود چون ناراحتی‏هایی که ما دیده‏ایم همه از طرف همین قراردادها و مقاوله‏نامه‏های سری بوده است باید یک طوری بشود که ما دیگر از این قراردادهای سری نداشته باشیم.
نایب رئیس (بهشتی)- اینها به اصل دیگر مربوط است آنجا مطرح می‏شود. آقای حسینی هاشمی‏
</section>
<section type="page" number="862">
بفرمایید.
حسین هاشمی- اگر نظر مبارکتان باشد قرارداد کاپیتولاسیون با حدود شصت نفر تصویب شد به عقیده من قراردادهای خارجی نوعا اگر بنا است برای یک کشوری تعهدی را بیاورد تصویبش با نصف به علاوه یک کم است باید یا با دو سوم یا سه چهارم باشد یعنی با یک شرایط مشکلی باشد تا دقت بیشتری رویش بشود و کاملا معلوم شود که به نفع کشور هست و شرط این باشد که قابل انعقاد نیست مگر با تصویب دو سوم اعضای مجلس شورای ملی.
نایب رئیس (بهشتی)- آقای موسوی اصفهانی بفرمایید.
موسوی قهد ریجانی- من اعتراضم این است که چرا باید اصل‏هایی که به این مهمی هست در کمیسیون مطرح نشده باشد، البته این کمیسیونی را که عرض می‏کنم کمیسیون مشترک است چون به نظر من این دو اصل فوِق العاده اهمیت دارد و حالا که قرار است روی این اصل بحث شود دو پیشنهاد دارم یکی این است که یک چارچوبی به طور کلی مشخص شود که این عهدنامه‏ها منافی با استقلال نباشد و حافظ آزادی باشد و تمامیت ارضی را حفظ کند، به علاوه یک چارچوبی باشد که نماینده‏ها را محدود بکند در این موارد و عدد نمایندگانی را هم که باید رأی بدهند مشخص بشود.
نایب رئیس (بهشتی)- آقای دانش‏راد بفرمایید.
دانش‏راد- ما در رژیم گذشته با دولت‏ها موافقنامه‏هایی داشتیم مثلا با بلوک شرِ موافقنامه‏های همکاری داشتیم که مجلس تصویب می‏کرد و بر اساس این موافقنامه‏ها، مؤسسات دولتی با مؤسسات دولتی طرف قرارداد، دیگر بدون تصویب مجلس قرارداد می‏بست، این یک حالت، حالت دیگر مؤسسات دولتی بدون تصویب مجلس با مؤسسات بلوک غرب برای خرید لوازم یدکی مستقیما معامله می‏کردند مثلا با آلمان یا فرانسه، این باید بررسی شود که این عبارت «قراردادهای دیگر از این قبیل» مشکلاتی را برای کارخانجات اضافه نکند.
نایب رئیس (بهشتی)- یعنی به تعبیر شما عبارت «قراردادهای دیگر از این قبیل» یک عنوان مبهمی است که نمی‏تواند خیلی روشن باشد؟ من یک توضیحی به آقای موسوی اصفهانی (قهد ریجانی) می‏دهم و آن این‏که ترتیب و شیوه جدیدی که برای پیشبرد کار با تجربه‏هایی که کرده‏ایم و به آن رسیدیم که نسبتا روش سودمند و مفیدی است و نشانه آن‏هم این است که می‏بینید، بر طبق آن روش همه اعضای مجلس در آنجا نیستیم زیرا در آنجا آقایان یک گروه هفت نفری را انتخاب کرده‏اید که یک کار جداگانه‏ای بکنند، یک مرحله‏ای از کار را انجام می‏دهند و می‏فرستند به گروه مشترک و آنجا هم یک مرحله از کار را انجام می‏دهند و می‏فرستند به گروه مشترک و آنجا هم یک مرحله از کار انجام می‏شود و می‏فرستند به گروه اول و طبع این کار این‏طور ایجاب می‏کند که همه در یک جا نباشیم هفت نفر یک جا باشند و بقیه در جاهای دیگر و بعد همه در این جلسه می‏آییم. ما با این روش کار کردیم یک مقداری از اصول هم تهیه شد البته ما فکر نمی‏کردیم که امروز صبح بتوانیم هشت اصل را به تصویب برسانیم ولی این کار انجام شد و طبعاً اصولی که الان مطرح است از همان گروه هفت نفری آمده است و فرصت نشده است که به گروه مشترک برود و من فکر نمی‏کنم که اشکالی داشته باشد که روی این اصول در همین جلسه علنی بحث بشود و فکر کنیم که در جلسه مشترک هستیم. آقای بنی صدر بفرمایید.
بنی صدر- اشکالاتی که آقایان گرفتند این اشکالات رفع شده برای این‏که آن‏چه که مربوط می‏شود به قراردادهای با کشورهای دیگر که امتیازی برای آنها در کشور ما ایجاد
</section>
<section type="page" number="863">
می‏کند، اصل شصت و شش این اشکال را رفع می‏کند که نمی‏شود به کسی امتیاز داد و اما در مورد این‏که قرارداد می‏بندند که استقلال کشور ما را به خطر بیاندازند شما خودتان در کمیسیون بودید اساس استقلال در روابط خارجی ایران را ما در اصل بیست و ششم بیان کردیم، بنابراین قراردادی نمی‏شود از طرف آنها به امضاء برسد و از طرف دیگر ما استقلال را تعریف کرده‏ایم گفته‏ایم استقلال نه تسلط و نه زیر سلطه قرار گرفتن از طرف روابط خارجی ایران و در حد این مفهوم سرزمین ایران جزء لاینفک وطن اسلامی است البته این موضوع هنوز به تصویب مجلس نرسیده ولی پیشنهاد گروه هفت نفری این است. (تهرانی- اصل بیست و هشت را بخوانید گویاتر است.) انعقاد هرگونه قراردادی که موجب سلطه یک کشور یا چند کشور خارجی بر منابع طبیعی و اقتصادی کشور و ارتش و دیگر قوای مملکتی گردد ممنوع است، بنابراین نکاتی که به نظر شما می‏رسیده به اصطلاح شش میخه شده ان شاء الله ناراحتیشان از این طرف رفع شده باشد الا این‏که در مورد دو سوم عرض کنم که مقاوله‏نامه‏ها و عهدنامه‏ها و قراردادها همه‏اش از قبیل قراردادهای نظامی و اقتصادی نیست به ندرت از این قراردادها انجام می‏شود غالبا مبادله فرهنگی یا قرارداد تجارتی و مسائل روزمره است و اگر شما اینها را بخواهید با دو سوم مقید بکنید معنایش این است که اگر ما بخواهیم یک چیزی را وارد بکنیم باید شش ماه طول بکشد تا ما یک قرارداد تجارتی منعقد بکنیم و تصدیق می‏فرمایید که این کار عملا ممکن نیست و امیدوارم که با این توضیح مشکل رفع شده باشد. (خانم گرجی- اگر یک مورد هم پیش بیاید لازم است سه چهارم را بگذاریم که محکم کاری بشود.) در اصول دیگر که الان خواندم گذاشته‏ایم و در مورد محکم کاری هم که ما یک اصل در این مورد گذاشته‏ایم، دیگر چند اصل بگذاریم؟ این حرف معنایش این است که در تمام اصول باید تکرار شود و این درست نیست.
نایب رئیس (بهشتی)- آقای فوزی بفرمایید.
فوزی- به نظر می‏آید که یک وقت تفاوت و فرِق عهدنامه‏ها و مقاوله‏نامه اعتباری است والا مفهوم یکی است. یک وقت طرفین متعهد می‏شوند، یک موقع قول می‏دهند، یک وقت قرار می‏گذارند بنابراین در این صورت این عبارت صحیح به نظر نمی‏رسد که بنویسیم عهدنامه‏ها و مقاوله‏نامه‏های بین المللی و قراردادهای دیگر بین المللی.
نایب رئیس (بهشتی)- بر طبق اصطلاحاتی که الان هست، تعریف دقیق اینها باید اینجا روشن شود ولی این اصطلاحات در عرف حقوقی همه هست، عهدنامه، مقاوله‏نامه، ولی قرارداد یک اصطلاح کلی عام است که شامل آنها هم می‏شود و لذا گفتیم قراردادهای دیگر. (فوزی- ولی فرِ اعتباری است.) فرِ اعتباری باشد، وقتی فرِ هست و اعتباری هم هست چه اشکالی دارد اجازه بدهید آقای آیت توضیح می‏دهند.
دکتر آیت- این مسأله چند حالت دارد گاهی اوقات مربوط به دو دولت است، گاهی اوقات مربوط به یک دولت با یک شرکت و یک مؤسسه‏ای است مثلا طرف دولت ایران است با یک مؤسسه‏ای یا بالعکس، آن طرف دولت است با یک مؤسسه ایرانی و گاهی اوقات یک مقاوله نامه‏هایی است که ما به آن می‏پیوندیم یعنی در خارج یک مقاوله نامه‏هایی هست و بعد ما به آنها می‏پیوندیم و همه اینها باید با تصویب مجلس باشد حالا آن مسأله دو سوم و سه چهارم را می‏شود تفکیک کرد ولی مقاوله‏نامه‏ها یک چیزهایی است که بعد یک دولت به آن قرارداد جهانی که قبلا وجود دارد می‏پیوندد مانند قراردادهای پستی که در حد جهانی هست‏
</section>
<section type="page" number="864">
و این دولت به آن می‏پیوندد.
نایب رئیس (بهشتی)- آقای فوزی شما و آقایان می‏فرمایید که ما می‏توانیم به آن عهدنامه بگوییم، این طرز برخورد به اصطلاحات معمول نیست که ما می‏توانیم به آن چه چیز بگوییم وقتی در فرهنگ حقوقی اصطلاحاتی موجود است، بنابراین هر کدام از این اصطلاحات در همان حدود و تعاریف فرهنگ حقوقی به کار می‏رود حالاما بحث کنیم که می‏شود به این مقاله‏نامه یا عهدنامه گفت، درست نیست یک عهدنامه‏ای هست که ما به آن می‏پیوندیم ولی اصطلاحاً به این مقاوله‏نامه می‏گویند. آقای فارسی بفرمایید.
فارسی- این موضوع فقط شامل عهدنامه‏ها و مقاوله‏نامه و قراردادهای بین المللی می‏شود و شامل قرارداد دو جانبه ایران و یک دولت دیگر نمی‏شود. و (بهشتی- چرا نمی‏شود؟) برای این‏که اینها بین المللی است.
نایب رئیس (بهشتی)- نه آقا بعد داریم «و قراردادهای دیگر از این قبیل» (فارسی- از چه قبیل؟) از قبیل عهدنامه‏ها و مقاوله‏نامه‏های بین المللی.
دکتر آیت- راست می‏گویند دو جانبه و چند جانبه‏اش را باید قید کرد.
طاهری اصفهانی- عین اصل شصت و یک پیش نویس است بدون یک کلمه کم یا زیاد «قراردادهای دیگر از این قبیل» یعنی از قبیل بین المللی ظاهر عبارت این است. (بهشتی- ظاهرش این است که «از قبیل» به عهدنامه‏ها هم می‏خورد.) شما که در کمیسیون نبودید از آقایان که بودند بپرسید که از این متن چه می‏فهمند؟ ما در کمیسیون بودیم و این‏طور تعبیرشد که قراردادهای دیگر یعنی قراردادهای دیگر بین المللی.
نایب رئیس (بهشتی)- خانم گرجی بفرمایید.
خانم گرجی- «و هرگونه قرارداد دیگر» بنویسید اشکال رفع می‏شود.
نایب رئیس (بهشتی)- هرگونه قرارداد با چه کسی؟ یعنی قرارداد داخلی هم همین‏طور؟ این‏طور نمی‏شود دوستان توجه بفرمایید مثل این‏که اگر ما بخواهیم همه اصول یا چند اصل را در یک اصل بگنجانیم مانع از این می‏شود که هر اصلی در جای خودش قرار بگیرد. (فارسی- قراردادها و عهدنامه‏ها با دول خارجی در کدام اصل است؟) با دولت‏های خارجی که عیبی ندارد ایشان می‏گویند قراردادهای داخلی را هم شامل بشود. اصولا اجازه بدهید به مأخذ مراجعه بشود.
دکتر آیت- اینجا یک کتاب آورده‏اند درباره اصطلاحات حقوقی که می‏خوانم: «قرارداد بین المللی عقدی است که اطراف آن دو یا چند دولت باشند» پس منظور قرارداد بین دو یا چند دولت بین المللی است.
نایب رئیس (بهشتی)- پس آنجا هم که بین دو دولت باشد بین المللی گفته می‏شود.) توجه بفرمایید «عهدنامه نوشته‏ای است که در آن قراردادی از قراردادهای بین المللی ضبط شده باشد و مقاوله‏نامه نوشته‏ای حاکی از این قرارداد بین المللی را گویند و به معنای عهدنامه است اصطلاح قرارداد بین المللی مناسب‏تر است».
نایب رئیس (بهشتی)- پس این‏طور که در اینجا هست عهدنامه و مقاوله‏نامه هر دو به سند یک قرارداد گفته می‏شود بنابراین عهدنامه و مقاوله‏نامه بر طبق این اصلاح می‏شود مترادف یکدیگر و عنوانی برای سند قرارداد، بنابراین اگر این‏طور باشد این اصل عینا از همان پیش نویسی که قبلا منتشر شده گرفته شده است.
</section>
<section type="page" number="865">
دکتر آیت- و درست هم هست در قانون اساسی قبلی هم عهدنامه و مقاوله‏نامه نوشته شده است.
نایب رئیس (بهشتی)- با این سندی که الان به عنوان مأخذ ذکر کردید این نشان می‏دهد که هیچ حاجتی نیست، می‏شود نوشت: «کلید قراردادهای بین المللی باید به تصویب مجلس شورای ملی برسد.»
بنی صدر- عهدنامه یک چیز است و قرارداد یک چیز دیگر است.
نایب رئیس (بهشتی)- آن‏چه در ذهن ما است این است که مقاوله نامه گفته می‏شود به قراردادهایی که تهیه می‏شود و به صورت بین المللی هست نه بین دو دولت و در آنجا دیگران هم به تدریج به آن می‏پیوندند به این گفته می‏شود مقاوله‏نامه. ولی این مأخذی را که آوردند نظر دوستانی را تأیید می‏کند که فکر می‏کردند یکی باشد ولی اجازه بدهید به یک مأخذ اکتفا نکنیم و به مأخذ متعدد دیگری نیز مراجعه کنیم. با اجازه نمایندگان این اصل را برای بررسی بیشتر به گروه می‏فرستیم.
4- طرح اصل 66
نایب رئیس (بهشتی)- حالا اصل 66 مطرح است که قرائت می‏شود.
اصل 66- دادن امتیاز تشکیل شرکت‏ها و مؤسسات در بخش عمومی، و اعطای انحصار در امور تجاری و صنعتی و کشاورزی و معادن و خدمات ممنوع است مگر در موارد ضرورت با تصویب مجلس شورای ملی.
نایب رئیس (بهشتی)- آقای آیت بفرمایید.
دکتر آیت- در مورد این اصل به خصوص در آنجایی که اعطای انحصار گفته است موضوع مبهم است اگر منظور دادن انحصار به خارج باشد من مخالفم که در یک موردی مثلا بگوییم که نفت ما در انحصار فلان کشور باشد یا هر چیز دیگر، در مورد داخل هم باز اگر در انحصار دولت باشد مجاز است ولی اگر بخواهیم در انحصار یک شرکت باشد مثل تلویزیون که در گذشته در انحصار آن شخص قرار داده بودند باز من مخالف هستم.
نایب رئیس (بهشتی)- آقای کیاوش بفرمایید.
کیاوش- اینجا قید نشده که این تشخیص ضرورت با چه کسی است؟
نایب رئیس (بهشتی)- وقتی اینجا می‏نویسیم «مگر در موارد ضرورت با تصویب مجلس» یعنی مجلس تشخیص بدهد که این ضرورت دارد یا نه.
کیاوش- در ضمن می‏خواستم عرض کنم در آن اصل شصت و چهار برای دادن یک شی‏ء نفیس به یک جایی با آن همه فشار، تصویب دو سوم نمایندگان را پیشنهاد کردند ولی در مورد این دو اصل شصت و پنج و شصت و شش یعنی دادن همه مملکت یا نگهداری همه مملکت پیشنهاد می‏کنم هر دو اصل را بگذارید که قبلا در کمیسیون بررسی بشود و بعد به جلسه علنی بیاورند.
نایب رئیس (بهشتی)- الان که داریم بررسی می‏کنیم اجازه بدهید ادامه بدهیم اگر دیدیم واقعاً مبهم است و اصلاحات زیادی می‏خواهد می‏بریم به جلسه مشترک گروه‏ها وگرنه همین جا کارش را تمام می‏کنیم. آقای فاتحی بفرمایید.
</section>
<section type="page" number="866">
فاتحی- وقتی می‏گوید «اعطای امتیاز» دیگر متعلقش را بیان نکرده است و این اعم است پس اجازه بدهید این‏طور باشد تجاری و صنعتی و کشاورزی و معادن از طرف دولت حالا چه اشخاصی عادی و یاحقوقی اعم از داخلی و خارجی اگر ما اعطای امتیاز را به طور کلی بگوییم ممنوع است و اگر این را هم بخواهید توضیح و تشریح کنید در امور تجاری و صنعتی وکشاورزی حالا از طرف دولت به اشخاص عادی یا حقوقی اعم از داخلی یا خارجی اگر توضیح بدهید روشن می‏شود.
نایب رئیس (بهشتی)- نه آقا کافی است دیگر، این مطلق است، یعنی می‏گوییم ممنوع است به طور کلی مگر در موارد ضرورت با تصویب مجلس شورای ملی پس اشکالی از نظر شما ندارد.
فاتحی- خلاصه چیزی که اضافه کرده‏ام منظورم این بوده و این چهار اصل در گروه هفت تنظیم شده است.
بنی صدر- این‏که نمی‏شود، شاید پیشنهاد فروش اسلحه داده باشند، می‏شود همین‏طور اسم نبریم؟ نمی‏شود، باید معلوم شود چه چیزی است.
طاهری اصفهانی- در اصل 60 پیش نویس این‏طور نوشته شده: «دادن امتیاز تشکیل شرکت‏ها و مؤسسات عمومی».
نایب رئیس (بهشتی)- این عمومی اینجا تبدیل شده به «در بخش عمومی» که روشن‏تر باشد.
طاهری اصفهانی- عمومی و بخش عمومی چه فرقی دارد که روشن‏تر می‏شود؟
نایب رئیس (بهشتی)- برای این‏که بخش عمومی و بخش خصوصی در اقتصاد مصطلح است و خیلی روشن می‏فهمند گفته می‏شود که در بخش عمومی یعنی در آن جایی که اموال عمومی و کارهای عمومی مثل راه آهن، جاده‏سازی و امثال اینها ...
طاهری اصفهانی- مؤسسات عمومی این مفهوم را نمی‏رساند؟
نایب رئیس (بهشتی)- به نظر من از نظر حقوقی این روشن‏تر است.
طاهری اصفهانی- بعدش و «اعطای امتیاز انحصار» این «امتیاز» در اینجا افتاده است.
نایب رئیس (بهشتی)- چون زائد است به آن می‏گویند «اعطای انحصار».
طاهری اصفهانی- «در امور تجاری» آنها تجاری است، «و صنعتی و کشاورزی و معادن و خدمات» آنجا خدمات ندارد «از طرف دولت بدون تصویب مجلس شورای ملی ممنوع است.»
نایب رئیس (بهشتی)- خیلی خوب، اینجا هم همین است، فقط خدمات را اضافه کرده‏ایم و نیز اضافه کرده‏ایم «مگر در موارد ضرورت».
بنی صدر- مثلا انحصار مستشار بدهد به نظامیان آمریکایی، نمی‏شود اینجا خدمات را اضافه کرده‏ایم.
طاهری اصفهانی- مستشاران را در یک اصل دیگری داشتیم.
نایب رئیس (بهشتی)- آن یک بحث دیگر است، این یک بحث دیگر، می‏خواهیم بگوییم خدمات هم مثل سایر کارهای اقتصادی است.
بنی صدر- خدمات تنها مستشار هم نیست، تمام کارها مثلا بانک خدمات است، تجارت خدمات است، مراکز تفریحات ورزشی خدمات است، همه اینها خدمات است، فرهنگ خدمات است، مستشاران را از باب مثال آوردم والا در اصل دیگری هم مطرح می‏شود، این انحصار خدمات دادن در آن زیاد فساد پیدا می‏شود این است که ما اینجا اضافه کردیم حالا اگر بگویید
</section>
<section type="page" number="867">
این ابداً ممنوع است و هیچ وقت نباید داد در گروه هفت نفری و هیأت هفت نفری روی آن زیاد بحث شود این عملا شدنی نیست چون به حکم ضرورت ما به خیلی از چیزها فعلا محتاجیم و قراردادهایی پیش می‏آید که باید منعقد گردد.
موسوی اردبیلی- انحصار نباید باشد والا قرارداد مانعی ندارد.
حجتی کرمانی- اینجا نوشته‏اید «در بخش عمومی» آن وقت در بخش خصوصی اشکالی ندارد؟
نایب رئیس (بهشتی)- آقای حجتی آنجا اصلا انحصار نیست اولی دادن امتیاز است در بخش عمومی گفته می‏شود امتیاز تشکیل شرکت یا مؤسسه‏ای را اگر بخواهند در اقتصاد عمومی کشور به کسی بدهند حتی دادن امتیاز غیر انحصاری یعنی به دو نفر هم می‏دهند انحصار نیست، با این وجود تصویب مجلس را می‏خواهد پس در بخش عمومی دادن امتیاز احتیاج به اجازه مجلس دارد.
حسین هاشمی- اگر امتیاز ضرورت پیدا کرد و سه چهارم مجلس هم ضرورتش را قبول کردند و سه چهارم تمیز دادند که موجب استیلای خارج نیست که اصلا ممنوع باشد و حتما هم ضرورت دارد باز می‏شود به صورت موقت کنترلش کرد به صورت موقت که مثلا پنج سال، پنج سال حق قرارداد بستن داشته باشند تا سر پنج سال دوم، دوره دوم نمایندگان مجلس که می‏آیند باز دو سوم یا سه چهارم آنها اگر تشخیص دادند این قرارداد قابلیت تجدید داشته باشد، خوب ملاحظه بفرمایید این کشورهای تحت استعمار از کجا تحت استثمار قرار گرفته‏اند؟ از همین راه تحت استثمار قرار گرفته‏اند، از راه آسمان و زمین که تحت استثمار قرار نگرفته‏اند.
نایب رئیس (بهشتی)- خیلی مشهود است که ما فعلا بنا را گذاشته‏ایم روی اسارت الفساد در آینده، یعنی ما از بس در گذشته مجلس شورای ملی قابل اعتماد نداشته‏ایم و مجلس شورای شاهنشاهی داشتیم به جای شورای ملی و دیگر مجلس سنا هم مکمل آن بود و آنچنان را آنچنان‏تر کرده بود از بس دچار رنج گذشته بودیم حالا هر قدر هم بخواهیم به آینده خوش‏بین باشیم برایمان دشوار است. آخر آن نمایندگان، دویست و پنجاه نفر، دویست و هفتاد نفر یا سیصد نفری هم که ان شاء الله قرار است دو سه ماه دیگر انتخاب بشوند آنها هم نمایندگان ملتند و اکثریت آنها می‏توانند حافظ مصالح و منافع ملت باشند چون این بیم و نگرانی را داریم می‏خواهیم در قانون اساسی آن قدر قید و بند بگذاریم که این خیانت‏ها پیش نیاید ولی عنایت بفرمایید که قید و بند زیاد سبب می‏شود میدان عمل مجالس آینده هم محدود بشود و چه بسا در محدودیت‏های بیش از حد هم زیان‏های فراوانی باشد که قابل تحمل برای ملت ایران نباشد حالا چه باید کرد که هم ملت و هم نمایندگانش در اینجا نسبت به آینده خوش‏بین باشند، چه عرض کنم.
طاهری اصفهانی- ما نمی‏دانیم در آینده چطور می‏شود ولی باید جنبه احتیاط را رعایت کنیم. حرفی که ایشان می‏زنند چه اشکالی دارد؟ بستگی داشته باشد به یک دوره نمایندگی، دوره بعد اگر صلاح دیدند تمدید کنند.
دانش‏راد- بهتر این است که فعلا امتیاز انحصار را ممنوع بکنید امتیاز تشکیل شرکت‏های عمومی را خیلی خوب، برحسب ضرورت مجلس تصویب می‏کند ولی انحصار را فعلًا نمی‏بینیم چندان ضرورت داشته باشد.
نایب رئیس (بهشتی)- بنویسیم مطلقاً ممنوع است یا مسکوت عنه بگذاریم. (دانش‏راد مطلقاً
</section>
<section type="page" number="868">
ممنوع است.) آن وقت اگر روزی خواستند بدهند باید به رفراندوم بگذارند.
دانش‏راد- من نمی‏بینم چیزی که ما ناچار باشیم این را پیش‏بینی کنیم.
مکارم شیرازی- بنده می‏خواهم در تکمیل مطلبی که آقای دکتر بهشتی فرمودند عرض بکنم، مباحثی که مطرح می‏شود غالبا دو جنبه دارد یک جنبه جلب منفعت و یک جنبه دفع ضرر. غالباً ما به دفع ضرر فکر می‏کنیم جلب منفعت هم مهم است مملکت باید اداره شود فرض کنید فردا برای تأمین گوشت باید با یک مؤسسه داخلی انحصاری از باب اضطرار جامعه، عنوان ثانوی، هر چه می‏خواهید اسمش را بگذاریم دیدیم اگر به یک مؤسسه انحصاری بدهیم اداره می‏کند ما نباید دست را ببندیم باید جلب منفعت را در نظر داشته باشیم، دفع ضرر را هم بکنیم هر دو جنبه را در نظر داشته باشیم.
نایب رئیس (بهشتی)- انحصار البته دو جور است، یکی انحصار دولتی و یکی هم انحصار دادن به اشخاص. در مورد انحصار دولتی که فکر نمی‏کنم در این باره دوستان بحثی داشته باشند یعنی ممکن است در برخی موارد منحصر کردن یک کار به دولت که دست ملت است یعنی ملی کردن یک صنعت در حقیقت یک کار صحیح باشد و به صلاح ملت باشد ولی در مورد انحصار شخصی، به طور کلی دوستان این نگرانی را دارند که درست است که انحصارات شخصی ممکن است فراوانی را به بار آورد ولی از نظر دیگر هم سرمایه‏داری کشنده، راهش را به جامعه و اقتصاد باز می‏کند، این را هم باید توجه کرد.
طاهری اصفهانی- انحصار اساساً خلاف اسلام است.
نایب رئیس (بهشتی)- البته غیر از دولت، دولت که نه!
خانم گرجی- من اضافه کرده‏ام انواع سرمایه‏گذاری‏های افراد حقوقی و وابسته به مقامات دولتی و خارجیان مقیم و غیر مقیم کشور، اگر چه برای مدت کوتاه و بدون تصویب مجلس شورای ملی ممنوع است، یعنی تمام اینها باید به تصویب مجلس شورای ملی برسد نبودش را به عنوان محکم کاری یک مقدار زیادتر کرده‏ام.
کیاوش- هرگونه اعطای انحصار، به رفراندم گذاشته شود.
نایب رئیس (بهشتی)- ولو انحصار داخلی؟ (کیاوش- بلی).
حجتی کرمانی- پیشنهاد می‏کنم چون عده به قدر لازم حضور ندارند و نمی‏توانیم نتیجه‏ای از این مباحثات بگیریم نفر بعدی که در لیست نطق‏های قبل از دستور و بعد از دستور نوبتشان هست بیایند بیاناتشان را بکنند.
نایب رئیس (بهشتی)- برنامه امروز این جلسه از کار صبح شنبه‏مان می‏کاهد یعنی عده‏ای که امروز نظراتشان را می‏گویند اگر شنبه دیگر تکرار نکنند به پیشرفت کار مجلس کمک خواهند کرد.
رشیدیان- قبلا اصلی داشتیم که هر نوع سلطه و انحصار را مردود دانسته و با توجه به این‏که انحصارطلبی و داشتن انحصار منجر به سرمایه‏داری‏های بزرگ می‏شود که فرمودید این باید مطلقا ممنوع باشد و هر انحصاری باشد سلطه می‏آورد.
نایب رئیس (بهشتی)- بله، به ذهن می‏آید که ما اگر بتوانیم انحصارات غیر دولتی را مطلقاً اینجا ممنوع بکنیم این به آن مسیر اقتصاد مصون از انحصار طلبی‏های سرمایه‏داری نزدیک‏تر باشد.
</section>
<section type="page" number="869">
بنی صدر- متنی که در آن گروه هفت نفری تصویب شده انحصار نداشت در قلمرو بخش عمومی، یعنی آن بخشی که دولت اداره می‏کند دادن امتیاز تشکیل شرکت‏ها و مؤسسات در امور تجارتی و صنعتی و کشاورزی و معادن و خدمات از طرف دولت ممنوع است مگر به حکم ضرورت و با تصویب مجلس شورای ملی، بعد ما روی همین توضیحاتی که آقای مکارم فرمودند آنجا کلمه انحصار را هم برای موارد اضطراری گذاشتیم که راه بسته نشود. حالا اگر این را بخواهیم حذف بکنیم بخش خصوصی که همیشه داخلی نیست گاهی فرض کنید در پتروشیمی بخواهید قراردادی ببندید و طرف حاضر نمی‏شود و می‏گوید باید بازار دست من باشد، یا شما باید بگویید که اصلا این‏گونه قراردادها را نمی‏بندیم یا اگر می‏بندید چنین موردی را هم پیش‏بینی بکنید، البته صرفه استقلال ما به این است که از پیش بگوییم نه، چنین قراردادهایی را نمی‏بندیم و آنها هم بدانند حتی انحصار بازار را هم به آنها نمی‏دهیم اگر قصد این است باید بحث بیشتری شود و یک نفر که کاملا به این امور وارد است بیاید و از جهت اقتصادی قضیه را در کمیسیون مشترک تشریح کند ببینیم چه تالی فاسدی دارد اگر ما این را حذف بکنیم چون ما هم در آن کمیسیون آن را حذف کرده بودیم به اصطلاح آقایان احوط این است که نباشد.
نایب رئیس (بهشتی)- اینجا صحبت احوط نیست، صحبت استقلال کشور است نه تنها در برابر خارج بلکه در برابر متنفذین سرمایه‏دار داخل هم باید مصالح اقتصادی توده مردم و ملت و ناس را مصون نگه داشت.
دکتر گلزاده غفوری- یکی از آقایان مسأله نفع مردم را عنوان کردند در آن صورت هم ما باید در مقررات خودمان روح اسلام را در رابطه با انسان‏ها در نظر داشته باشیم هر انحصاری مستلزم محرومیت دیگران است بنابراین همان‏طور که در جلسه گفتم انحصار را فعلا کنار بگذاریم چون با روح اسلامی قابل تطبیق نیست ولو به قول ایشان جلب منفعت را در بر داشته باشد، ما این‏گونه منفعت را نمی‏خواهیم و هدف انسانی داریم.
تهرانی- ما در آن جلسه هم گفتیم در اسلام هیچ‏گونه انحصارگری نیست یکی از ادله‏اش این است که لازمه هر انحصاری منع دیگران است منع دیگران از معاملاتی که در شرع مقدس جایز است خوب می‏دانید معنی‏اش این است که ما حلال خدا را حرام می‏کنیم و حلال محمد حلال الی یوم القیامه و حرامش هم همین جور است لذا ما این انحصار را برداشتیم و در قلمرو بخش عمومی یعنی آنهایی که مربوط به بخش عمومی است یعنی معادن، نفت که دولت استخراج می‏کند، راه آهن که اگر به دست بخش خصوصی بیفتد برای اجتماع مضر است و پست و تلگراف و این جور چیزها بخش عمومی است نه تجارت و نه زراعت و این حرف‏ها که بگویید جلو مردم را نمی‏شود گرفت، در قلمرو بخش عمومی، دادن امتیاز تشکیل شرکت‏ها و مؤسسات در امور تجارتی، صنعتی به افراد و بخش‏های خصوصی ممنوع است یعنی دولت خودش (البته سبکش را در اصول دیگر نوشته‏ایم) به وسیله شوراها یا تعاونی‏ها اینها را باید اداره کند نه این‏که به افراد خاصی داده بشود که مجتمع در مضیقه بیفتد مثلا راه آهن را به بخش خصوصی دادن، مجتمع را در مضیقه می‏اندازد. نفت و ذوب آهن و صنایع مادر همین‏طور است اما انحصارگری به هیچ وجه ممکن نیست البته امتیاز به حکم ضرورت با تصویب مجلس شورای ملی به بخش خصوصی دادن عیبی ندارد. مجلس هم منفعت مردم را در نظر می‏گیرید کشاورزی را بخش خصوصی خواست رونق دهد دولت کاری ندارد هیچ قید و
</section>
<section type="page" number="870">
بندی ما برای بخش خصوصی نیاوردیم.
نایب رئیس (بهشتی)- پس این سؤال می‏ماند که وقتی گفتیم بخش خصوصی را رها گذاشتیم در مورد انحصارهای دولتی می‏خواهیم در قانون اساسی یک منع مطلق بگذرایم یا بگوییم نه، اگر مجالس ملی آینده مصلحت دیدند در یک موردی انحصار دولتی برای داخل، یک شاخه کار که معمولا در دست بخش خصوصی است مصلحت دیده شد انحصار دولت باشد که قبلا هم در اقتصاد ایران این پیش آمده و حالا باید درباره‏اش نظر داد یا می‏آییم به طور کلی جلویش را می‏بندیم و می‏گوییم این ممنوع است یا آزاد می‏گذاریم و می‏گوییم مشروط به تصویب مجلس یا احیاناً راه حل سومی به نظر دوستان می‏رسد که باید آن را مشخص کنید چون تا آن حدی که آقای تهرانی بیان داشتند آزاد گذاشتن مطلق مردم در بخش خصوصی خوب این یک طرز فکر است و در مقابلش این‏که نه، در آنجا هم مقتضای ولایت و حکومت دولت این است که اگر نمایندگان ملت، قوه مقننه در آینده ترجیح داد و تشخیص داد که در یک شاخه خاص انحصار دولتی باشد اشکالی نداشته باشد این را باید اینجا مشخص کنیم.
صافی- این آن مسأله نیست ایشان گفتند حلال محمد حلال الی یوم القیامه، مسأله ولایت محتاج قانون اساسی نیست.
نایب رئیس (بهشتی)- عنایت نفرمودید ما گفتیم پس در اینجا ننویسیم انحصار دولتی مطلقا نمی‏شود، بنویسیم اگر در یک شرایط خاصی مصلحت دیدند می‏شود، انحصار را برقرار می‏کند وقتی آن مصحلت تغییر کرد، وضع عوض شد لغوش می‏کنند.
طاهری- مثل این است که شما بگویید مالکیت شخصی محترم است بعد یک قید بزنید. مگر در موردی که حاکم شرع به موجب «النبی اولی بالمؤمنین» این قید نمی‏خواهد، خود به خود کنارش هست.
نایب رئیس (بهشتی)- فرق است بین قانون اساسی و قوانین دیگر، قانون اساسی دست دولت‏ها را در بعضی جاها می‏بندد، یعنی قانون اساسی مقداری از ولایت آینده را محدود می‏کند.
طاهری- به هر حال از ولایت رد شده‏اید.
نایب رئیس (بهشتی)- قرار شده است ما پیشنهادها را بدون نام بخوانیم به این جهت پیشنهادی که الان می‏خوانم نویسنده‏اش را اعلام نمی‏کنم: «دادن امتیاز تشکیل شرکت‏ها و مؤسسات عمومی در امور تجاری، صنعتی، نظامی، کشاورزی و خدمات و معادن از طرف دولت بدون تصویب مجلس شورای ملی ممنوع است و اعطاء هر گونه امتیاز انحصاری به افراد و مؤسسات خصوصی اعم از داخلی و خارجی مطلقا ممنوع است» بنابراین انحصار دولتی را ممنوع نکرده است بلکه اعطاء هر گونه امتیاز انحصاری به افراد و مؤسسات خصوصی را ممنوع کرده است.
مکارم شیرازی- این بحثی که در اصول گذشته تصویب شد که دولت می‏تواند نظارت بر نیاز کند بگوید در تهران مثلا هزار نانوایی بیشتر نباشد به چه وجه شرعی هزار و یکمی را محروم می‏کند؟ یا در بقیه شغل‏ها دولت می‏تواند منحصر به پنجاه نفر، صد نفر، برحسب نیازها بکند. و اگر ما آن را از باب حفظ نظام و عدم اختلال و ضرورت، درستش کنیم بقیه مباحثی هم که در اینجا مطرح است شبیه به همان حلال محمد آنجا چه شد؟ خوب همین جا بحث می‏شود. (رشیدیان- آنجا به طور موقت است.) خوب باشد.
نایب رئیس (بهشتی)- اجازه بدهید توضیح مختصری بدهم این چیزی بود که به نظر خود ما
</section>
<section type="page" number="871">
هم می‏رسد در آنجا ما می‏آییم و به تعبیر جناب‏عالی به هزار نفر، به پانصد نفر یک پروانه کسبی می‏دهیم اینها خطری ندارد اما برحسب تجربه تاریخی، دادن انحصار یک رشته اقتصادی به یک شرکت یا یک گروه یا یک فرد، از آن چیزهایی است که راه را برای سرمایه‏داری ستمگران تا حالا در دنیا باز کرده است این به نظر می‏رسد که قیاس مع الفارِ شده.
رشیدیان- مثال‏هایی که در زمینه امتیاز و انحصار اخیراً زده شد، به نظر من این مثال‏ها در این مورد درست نبود همین‏طور که شما یک قسمتی را فرمودید و این مسأله که فرمودند به صورت تعاونی‏ها، آن وقت که به صورت تعاونی در می‏آید دیگر انحصار نیست امتیاز هم باید به صورت تعاونی باشد حالا در اسلام این چه سیستم اقتصادی است ما داریم که امتیازات کشف و بهره‏برداری از معادن مس را به یک نفر یا به سه نفر که شریکند می‏دهند آیا چنین چیزی در اقتصاد سالم اسلامی که علیه سلطه و علیه سرمایه‏داری کذایی مبارزه می‏کند می‏دهد؟ بحث این نیست که دست دولت را می‏بندد ما یک اقتصادی داریم مشخص، معلوم، روشن و از همین حالا هم باید روشن بشود این را به کسی می‏گویند که اقتصادش نامشخص باشد سیاستش نامعلوم باشد می‏گویند خیلی خوب در آینده می‏آیند و فکر می‏کنند که چه خواهد شد اما معلوم است که در یک مملکت اسلامی که ما می‏خواهیم فقرا را ریشه‏کن کنیم و سلطه‏جویی را از بین ببریم این دادن امتیاز هم حتی لازم نیست اگر بخواهیم به صورت گروهی باشد که آن می‏شود جنبه ملی یا تعاونی.
نایب رئیس (بهشتی)- امتیاز یعنی پروانه، یعنی شما الان به هر کاسبی یک پروانه کسب می‏دهید برای تنظیم امور، این هیچ اشکالی ندارد.
رشیدیان- در بخش عمومی، کشاورزی و معادن این به آن نمی‏خورد؟
نایب رئیس (بهشتی)- خیر، آنجا این‏طور گفته می‏شود که در بخش عمومی یک وقت است دولت خودش کار می‏کند که هیچ بحثی نیست یک وقت است دولت می‏خواهد بیاید فعالیت در بخش عمومی را بدهد به یک واحد خصوصی.
رشیدیان- مثلا راه آهن که فرمودند.
نایب رئیس (بهشتی)- مثلا می‏خواهیم بگوییم اینجا باید با تصویب مجلس شورای ملی باشد دولت بدون تصویب مجلس فعالیت‏های مربوط به اقتصاد عمومی را به واحدهای خصوصی ندهد، منظور این است. (رشیدیان- یعنی راه آهن را بدهد به یک نفر یا سه نفر؟) ببینید اداره راه آهن از قم به تهران را دولت می‏دهد به یک شرکت خصوصی، که این راه آهن را با قیمت‏هایی که معین می‏کند خودش هم نگهداری بکند و هم بهره‏برداری کند طبق یک قراردادی می‏گوییم اگر دولت خواست هم نگهداری بکند و هم بهره‏برداری کند طبق یک قراردادی می‏گوییم اگر دولت خواست این کار را بکند باید با تصویب مجلس باشد بدون تصویب مجلس نمی‏تواند چنین قراردادی را با یک فرد یا شرکت خصوصی منعقد کند. مثال دیگر کار پست است، یک وقت نامه‏رسان‏ها کارمند دولت یا شرکت دولتی هستند یک وقت است نه، می‏دهد به یک واحدی توزیع نامه‏ها را به عهده می‏گیرد الان می‏دانید در ایران یک واحد پست سریع این جوری وجود دارد که خصوصی است می‏گوییم چنین اجازه‏ای در بخش عمومی باید با تصویب مجلس باشد که در آن سوء استفاده نشود.
موسوی اردبیلی- دو اصل بعدی فکر می‏کنم حرفی نداشته باشد، آنها را برای رأی‏گیری مطرح کنید. (چند نفر از نمایندگان- چرا، ما راجع به آن اصول نظراتی داریم.)
</section>
<section type="page" number="872">
نایب رئیس (بهشتی)- اجازه بفرمایید این بحث را همین جا تمام می‏کنیم البته سه نفری هم که اسم نوشته‏اند، مطالبشان را می‏فرمایند که عدالت اجرا شده باشد و بعد سراغ اصول دیگر می‏رویم.
هاشمی‏نژاد- اجازه بفرمایید، اصلی که اینجا مطرح شده فقط جنبه اسلامی ندارد که ما بنشینیم ببینیم که عنوان اولی با مبانی اولیه اسلام این کار حلال یا حرام است بحث در دادن و ندادن امتیاز است این قضیه‏ای است که باید ببینیم چه عکس العمل‏های اقتصادی برای مملکت پیش می‏آورد و نمی‏آورد، باید ببینیم کشورهای دیگر چه کرده‏اند، اگر دو ساعت هم این بحث را ادامه بدهیم باز نمی‏توانیم تصمیم بگیریم و نباید هم تصمیم بگیریم چون این هم در رابطه با مسائل اسلامی است و هم در رابطه با مسائل اقتصادی و عکس العمل‏های آن برای مملکت، بنابراین بهتر است از متخصصین فن دعوت بکنیم ببینیم وضع حقوقی آن به چه ترتیب است چه عکس العملی پیش می‏آورد بعد با توجه به عناوین ثانویه حکم اسلامیش را صادر کنیم.
ربانی شیرازی- من پیشنهادی داده‏ام توجه شود.
دکتر آیت- در اول این بحث من اشاره کردم و بعد صحبت‏هایی که درباره انحصار شد غیر از آن نبود ما چند نوع انحصار داریم یا انحصار کاری را به یک فرد یا مؤسسه خصوصی می‏دهیم که این عمل باید ممنوع شود، و یا انحصار در مورد فرد یا مؤسسه خصوصی خارجی است که قطعا باید ممنوع باشد. باقی می‏ماند یک نوع انحصار آن‏هم انحصار دولتی است مثل دخانیات که الان در انحصار کیست؟ در انحصار دولت است به نفع مردم هم هست چون دولت به هر حال هرچه انحصار در اختیارش باشد امکان این‏که آنها در اختیار افراد خصوصی قرار بگیرد و منجر به تمرکز سرمایه بشود کمتر می‏شود. مسأله‏ای که آقای هاشمی‏نژاد گفتند یک متخصص بیاید روشن کند، احتیاج به متخصص نیست انحصار مفهومش روشن است افراد هم به این اندازه که بتوانند در این مورد تصمیم بگیرند در این مجلس هستند. مسأله دیگری که خواستم مطرح بکنم این است که گاهی اوقات دادن امتیاز انحصار ممنوع است ولی سبک مملکت طوری است که خود بخود در کشورهای سرمایه داری انحصار بوجود می‏آید البته در بحث اقتصاد باید پیشبینی بشود که ما کاری بکنیم که عملا انحصار بوجود نیاید ولو اینکه قانوناً ممنوع باشد.
نایب رئیس (بهشتی)- پیشنهادی رسیده است که می‏خوانم: «اعطای انحصار در امور تجاری و صنعتی و کشاورزی و معادن و خدمات در بخش عمومی مطلقاً ممنوع است و همچنین دادن امتیاز تشکیل شرکت‏ها و مؤسسات، مگر در موارد ضرورت با تصویب مجلس شورای ملی است.» این به نظر من خیلی ناقص آمد که بعد روی آن بحث می‏کنیم.
5- طرح و تصویب اصل 67 (اصل هشتادم)
نایب رئیس (بهشتی)- اصل شصت و هفت را می‏خوانم:
اصل 67 (اصل هشتادم)- گرفتن و دادن وام و به کمک‏های بدون عوض داخلی و خارجی از طرف دولت باید با تصویب مجلس شورای ملی باشد. فکر می‏کنم با توجه به بحث‏ها و صحبت‏هایی که امروز صبح شد در مورد این اصل بحث زیادی نداشته باشیم. آقای تهرانی سؤالی دارید؟
</section>
<section type="page" number="873">
تهرانی- خیر، فقط می‏گویم بنویسید با تصویب مجلس شورای ملی و شورای رهبری و بعد رأی بگیرید.
نایب رئیس (بهشتی)- آقای تهرانی «شورای رهبری» را آن قدر وسیع نکنید که مجبور باشد برای خودش تشکیلات و ساختمان و کارمند داشته باشد. ما اگر بخواهیم در قانون اساسی، شورای رهبری را در همه امور دخالت بدهیم، باید در حقیقت یک دولت سومی در کشور به وجود بیاوریم. اجازه بفرمایید نقش شورای رهبری همان نقش عام که اتفاقاً مورد نظر خودمان هم هست، باشد. آقای ربانی شیرازی شما سؤالی دارید؟
ربانی شیرازی- اگر چنان‏چه دولت بخواهد از مردم کمک بلاعوض بگیرد مانند امور خیریه و امثال آنها، این باید به تصویب مجلس شورای ملی برسد؟
نایب رئیس (بهشتی)- این مسأله اتفاقاً در جلسه صبح مطرح شد و در جواب این سؤال گفته شد که گاهی اوقات کمک‏های بلاعوضی را که دولت از افراد و یا مؤسسات خیریه می‏گیرد، ممکن است در آن انحرافاتی به وجود بیاید. کما این‏که در گذشته هم، چنین اتفاقاتی افتاده است این است که در چنین مواردی اگر گرفتن وام جنبه عام دارد، مجلس یک اجازه عام در این مورد به دولت می‏دهد، و اگر هم چیز خاصی هست، به هر حال بهتر است که پای نظارت نمایندگان ملت را به میان کشید. آقای رشیدیان شما فرمایشی دارید؟
رشیدیان- بعد از کلمه «در مجلس» باید کلمه «علنی» هم اضافه شود.
نایب رئیس (بهشتی)- ما یک اصلی را در این مورد داریم که تمام جلسات مجلس شورای ملی علنی است و مردم در جریان کار آن قرار دارند. آقای حسینی هاشمی هم سؤالی دارند و بعد از سؤال ایشان رأی می‏گیریم.
حسینی هاشمی- وام گرفتن از خارج نوعاً با ربا دادن همراه است و نتیجه و خصلت آن‏هم همان نتیجه انحصار است، نهایت در یک شکل پولی. این هم باز دو سوم نظر مجلس لازم نیست؟ در عین این‏که در نظر مبارکتان باشد، که هرگاه مثلا سیصد نفر نمایندگان مجلس باشند و صد و پنجاه و یک نفر به یک امری رأی بدهند طبق همین قانون رأی به حد کافی دارد در حالی که ممکن است صد و چهل و نه نفر بقیه نظرشان غیر از این باشد.
نایب رئیس (بهشتی)- شماجزو آن عده‏ای هستید که چنان به آینده این مملکت سوء ظن دارند، که گویی تنها ما هستیم و این نسل که حافظ و نگهدار مملکت و قانون است. بنابراین آقا دایره فعالیت نمایندگان آینده مردم را این قدر تنگ نکنید. اولا راجع به ربا که فرمودید، آن مسأله منتفی است چون طبق قانون اسلام حرام است و نباید گرفته شود و بدون ربا هم که بحمد الله اصلا نمی‏شود وامی دریافت کرد و بنابراین فکرتان راحت باشد. به علاوه در اصل قبلی هم گفتیم، وام خارجی اصلا میسر نیست. بنابراین چون سؤال دیگری در این مورد نیست، نسبت به این اصل با ورقه اخذ رأی می‏شود. (آقایان دکتر روحانی و عضدی «منشی‏ها» در محل نطق حاضر شدند و آراء مأخوذه را شمارش کردند و نتیجه به قرار زیر اعلام گردید)
نایب رئیس (بهشتی)- عده حاضر در جلسه هنگام اخذ رأی پنجاه و پنج نفر، شماره کل آراء پنجاه و شش رأی که یک رأی به قید قرعه خارج شد، موافق چهل و نه نفر، ممتنع پنج نفر، مخالف یک نفر، بنابراین، این اصل تصویب شد، تکبیر. (نمایندگان سه بار تکبیر گفتند)
</section>
<section type="page" number="874">
6- طرح اصل 68
نایب رئیس (بهشتی)- اصل 68 مطرح است که قرائت می‏شود.
اصل 68- استخدام کارشناسان و مستشاران خارجی از طرف دولت در حد احتیاج و ضرورت باید به تصویب مجلس شورای ملی برسد.
نایب رئیس (بهشتی)- من پیشنهاد می‏کنم که کلمه «مستشاران» را در این اصل حذف کنیم.
طاهری اصفهانی- من پیشنهاد می‏کنم که «فقط» بعد از کلمه «دولت» اضافه شود.
نایب رئیس (بهشتی)- یعنی اگر در حد آن نبود نباید به تصویب برسد؟!
دکتر آیت- در اینجا گفته‏ام: «استخدام کارشناسان و مستشاران خارجی» ممنوع است پس باید اول استخدام فرد خارجی را کلا ممنوع کنیم و بعد استخدام کارشناسان را به تصویب مجلس بگذاریم.
نایب رئیس (بهشتی)- فرد عادی معمولا خطری ایجاد نمی‏کند. این‏که می‏گویند استخدام کارشناسان ممنوع باشد به خاطر این‏که همیشه از ناحیه این عده خطرات زیادی برای مملکت ما به وجود آمده است وگرنه، اگر ضرورتی ایجاب کرد می‏خواهند بتوانند که افراد عادی خارجی را استخدام کنند.
دکتر آیت- چه ضرورتی ایجاب می‏کند؟
نایب رئیس (بهشتی)- گاهی اوقات ممکن است بخواهند 10 نفر راننده معمولی استخدام کنند این‏که اشکالی ندارد.
تهرانی- کلمه «کارشناسان» را حذف کنید و رأی بگیرید.
ربانی شیرازی- مرقوم بفرمایید «استخدام بیگانگان و کارشناسان ...»
نایب رئیس (بهشتی)- اگر مقصودتان چنین باشد باید بنویسم «استخدام کارکنان و کارشناسان». آقای دکتر ضیائی شما سؤالی دارید؟
دکتر ضیائی- باید بنویسیم: «استخدام اتباع بیگانه یا اتباع خارجی» یعنی استخدام اتباع بیگانه مطلقاً ممنوع باشد؟ مگر این‏که در موارد استثنایی مجلس اجازه دهد. یزدی- چرا ممنوع باشد؟ ممکن است شما در یک مورد استثنایی مجبور شوید چند راننده استخدام کنید.
دکتر ضیائی- اتفاقا صحبت من در همین مورد است چون دولت طاغوتی گذشته در حالی که در مملکت خودمان عده زیادی بیکار بودند اتباع خارجی را از کره و فیلیپین به عنوان راننده با کارشناس استخدام کرد، در صورتی که آنها حتی در کارخانجات ما به اندازه یک کارگر هم مهارت نداشتند.
مکارم شیرازی- آنها «کارشناس» بودند. (خنده نمایندگان)
رشیدیان- من معتقدم که اول باید قید «ممنوعیت» در اینجا اضافه شود چون کلمه «ضرورت» پشت سرش آمده است، یعنی بنویسیم: «استخدام کارکنان خارجی ممنوع است مگر در مورد بسیار ضروری و در حد احتیاج که باید به تصویب مجلس شورای ملی برسد».
نایب رئیس (بهشتی)- پیشنهاد خوبی است، به هر حال تصمیم با آقایان است. آقای یزدی سوالی بود؟
</section>
<section type="page" number="875">
یزدی- من معتقدم استخدام کارکنان ولو کارشناس نباشد توقف بر تصویب مجلس شورای ملی نداشته باشد. البته دولت وقتی صلاح دانست می‏تواند این کار را بکند. دلیل ندارد که متوقف بکند.
دکتر آیت- اصلا همیشه این‏طور بوده است یعنی استخدام خارجی قبلا ممنوع بوده است.
خانم گرجی- لااقل قید «موقت» را اضافه بفرمایید.
نایب رئیس (بهشتی)- به نظر من لزومی ندارد چون استخدام که مادام العمر نمی‏شود.
هاشمی‏نژاد- با توجه به این‏که در سطح بین المللی الان عده‏ای منتظرند که ببینند ما در قانون اساسی خود چه چیزهایی را ذکر می‏کنیم، بنابراین باید قانون اساسی ما شامل و کامل باشد. یک مقدار احتیاطی که آقایان می‏فرمایند به خاطر شرایط خاصی است که در گذشته بوده است.
نایب رئیس (بهشتی)- اتفاقا در شرایط عام کشورمان بوده است.) بله، شرایط خاصی نسبت به کشورهای دیگر را عرض می‏کردم. مساله این است که یا رژیم آینده رژیمی است که به مجلس ما احترام قائل است و آن مجلس هم با رأی ما تشکیل می‏شود یا این که اصلا کاری به این مسائل ندارد بنابراین نه دولتش و نه مجلسش هیچکدام مورد اطمینان مردم نخواهد بود. باید کاری بکنیم قانون اساسی را که به مردم ارائه می‏دهیم طوری برداشت نکنند که ما یک روش غیر منطقی را اتخاذ کرده ایم.
نایب رئیس (بهشتی)- دو نظر در مجلس وجود دارد یکی این‏که لزوم اجازه مجلس شورای ملی در آینده مربوط به کارشناسان باشد و دوم این‏که اصولا استخدام اتباع بیگانه به هر طریق ممنوع گردد. یعنی عده‏ای معتقدند که این ممنوعیت و مشروطیت فقط مربوط به کارشناسان باشد، که معمولا در بین آنها مارمولک‏هایی پیدا می‏شوند که فسادها و فتنه‏ها برپا می‏کنند، نظر عده‏ای این است که این ممنوعیت شامل همه اتباع بیگانه بشود ولو این‏که یک کارگر ساده باشد. اینجا دو نظر وجود دارد، نظر اول مستند است به این‏که جایی را که می‏خواهید در قانون اساسی ذکر کنید و به اجازه مجلس بگذارید مربوط به مواردی بکنید که خطرش بیشتر است. درباره چیزهایی که مربوط به سیاست کلی اقتصادی مملکت است و خطری برای استقلال مملکت ندارد، این را دیگر در اینجا برایش حدی قائل نشویم چون این‏گونه موارد و جزییات خیلی زیاد است ولی خوب، عده‏ای معتقدند که این احتیاط را هم در قانون اساسی ذکر نماییم که حتی اگر دولت خواست چند کارگر خارجی را استخدام بکند باید از مجلس اجازه بگیرد.
رستم شهزادی- در گذشته عده زیادی از زرتشتیان ایرانی به کشورهای هند و پاکستان و حتی بعضی از کشورهای عربی رفته‏اند. حالا می‏خواهند به ایران بازگردند، البته گذرنامه خارجی دارند و تبعه کشور خارجی هم هستند ولی حالا که می‏خواهند برگردند مستلزم این است که بیایند و در اینجا به کاری مشغول شوند و بعد از چندی گذرنامه و شناسنامه خود را به ایرانی تبدیل بکنند، کما این‏که در گذشته هم خیلی ها این کار را کردند.
پس حالا هم به اینها فرصت بدهیم که در اینجا کاری پیدا کنند بعد تابعیت ایران را دوباره بپذیرند.
نایب رئیس (بهشتی)- توجه بفرمایید که ما در اینجا نمی‏توانیم به آنها این فرصت را بدهیم. دولت به هر کسی که بخواهد به ایران بیاید اول باید اجازه ورود بعد اجازه اقامت و بعد اجازه کار به او بدهد. بنابراین یعنی نفر بیگانه برای اشغال در ایران باید از سه خوان رستم بگذرد!
ربانی شیرازی- اصل باید بر این باشد که استخدام و کارکردن افراد خارجی در ایران‏
</section>
<section type="page" number="876">
ممنوع است مگر در موارد ضروری.
یزدی- چرا حتی استخدام کارگر ساده هم ممنوع باشد؟ ممکن است بخواهند کارگر مسلمان همسایه شما را که به او احتیاج است استخدام کنند، به چه دلیلی استخدام نکنند؟
نایب رئیس (بهشتی)- من برای این‏که مساله روشن شود مثالی می‏زنم. فرض بفرمایید یک وقتی ممکن است برای کادر علمی فلان دانشگاه چند استاد را به کار دعوت کنید و این استاد یا استادان هم یک سالی تدریس می‏کنند و می‏روند. حالا می‏خواهید قانون طوری نوشته شود که دولت موظف باشد برای یک یک این‏گونه موارد از مجلس شورای ملی مجوز کسب کند؟ اگر غیر از استخدام کارشناسان، استخدام چند کارگر و یا یکی دو نفر معلم را برای مملکت خطری می‏دانید، بسیار خوب، در همین جا بنویسیم. توجه داشته باشید که عرض می‏کنم خطر، زیرا خطر غیر از مشکلاتی است که ممکن است به وجود آید. مشکلات را دولت بایستی حل بکند و اگر نتوانست و از عهده‏اش برنیامد نمایندگان مجلس به او رأی اعتماد نمی‏دهند و در نتیجه کنار می‏رود. به نظر من حتما باید جلو خطر را گرفت، حالا اگر استخدام چند کارگر را ضرر می‏دانید و نه خطر، پس در اینجا استخدام را به کارشناسان خارجی محدود کنیم ولی اگر نه، در مورد کارکنان غیر کارشناس خارجی هم خطری می‏بینید در اینجا به طور کلی باید بنویسیم: «استخدام اتباع بیگانه از طرف دولت ممنوع است».
 (ربانی شیرازی- اصلا متخصص وارد مملکت کردن چه خطری دارد؟) تجربه این است که معمولا کارشناسان می‏توانند در یکی از شاخه‏ها جهت بدهند، کارگر ساده که نمی‏تواند چنین باشد.
مکارم شیرازی- خطری را هم که بعضی از آقایان متذکر شده‏اند در شرایط خاصی ممکن است باشد. من معتقدم موارد جزیی را در قانون اساسی نیاوریم و فقط استخدام کارشناس از طرف دولت به تصویب مجلس شورای ملی باشد.
دانش‏راد- این‏که عده‏ای از آقایان می‏فرمایند بنویسیم «استخدام کارشناسان خارجی ممنوع است مگر در حد احتیاج ...» این معنایش این است که استخدام بقیه خارجی‏ها ممنوع نیست و فقط استخدام کارشناسان هست که ممنوع است. من معتقدم همان عبارت اولی بهتر است. نکته دیگری که می‏خواستم عرض کنم این است بعضی مواقع ما کارشناس استخدام نمی‏کنیم ولی تجهیزات و وسایلی می‏خریم و قرارداد می‏بندیم و چند کارشناس هم با آنها می‏آیند، یعنی در حقیقت اینها بدون این‏که در ایران استخدام شوند عملا در اینجا کار می‏کنند.
مثلا الان در شرکت ذوب آهن در حدود هزار نفر خارجی هستند که در استخدام ما نیستند، در استخدام مؤسسه خودشان هستند، در این مورد چه باید کرد؟
نایب رئیس (بهشتی)- ما می‏توانیم اصلا کلمه استخدام را هم حذف کنیم و بنویسیم: «استفاده از کارشناسان خارجی از طرف دولت ممنوع است. مگر در حد احتیاج و ضرورت که باید به تصویب مجلس شورای ملی برسد».
بنی صدر- خیر، این‏طور درست نیست، چون اگر این‏طور بنویسیم آن وقت اگر دولت بخواهد از چند متخصص و کارشناس مثلا در امور اقتصادی سؤالی بکند و نظرشان را بخواهد بر طبق این نوشته، این کار ممنوع است مگر این‏که دولت برود و از مجلس کسب مجوز بکند.
گلزاده غفوری- دو مسأله اینجاست یکی این‏که استخدام استادان هم برای دانشگاه‏ها شامل این اصل می‏شود یا نه، و دوم این‏که آیا لازم نیست برای تصویب مجلس یک حد نصابی‏
</section>
<section type="page" number="877">
قائل شویم؟ مثلا بگوییم با تصویب دو سوم مجموع نمایندگان، به نظر من برای اطمینان خاطر مردم و احتیاط بیشتر اگر حد نصاب دوم سوم را در اینجا اضافه کنیم بهتر است.
نایب رئیس (بهشتی)- این مسأله دو سوم را به کجاها می‏خواهید بکشانید؟ یک کمی باید نسبت به آینده و نمایندگان آینده ملت خوش‏بین‏تر بود. باید مدیر قابل اعتماد پیدا کرد وگرنه یک مدیر را در چارچوب آهنی مشکل و دشوار قرار دادن، چگونه می‏تواند به نحو احسن کار بکند؟
گلزاده غفوری- ما این شرط سنگین و این احتیاطات را برای این قائل می‏شویم که در آینده مردم و مملکت روی پای خود بایستند، و به حد خود کفایی برسند. ما شرایط را سنگین می‏کنیم تا مثل ژاپن هشتاد سال پیش که گفت تا خودمان شیشه درست نکنیم، ریاست جمهور شیشه نمی‏خواهد، ما هم می‏خواهیم به ملت به خودکفایی برسد و گذاشتن چنین شرایط سنگین به خاطر همین مسأله است.
نایب رئیس (بهشتی)- شما خودتان می‏فرمایید دولت ژاپن این حرف را زد ما هم باید کاری بکنیم خود دولت و ملت ما این‏طور فکر کنند وگرنه این مسأله‏ای را که می‏فرمایید در قانون اساسی آنها هم نبود. ما الان می‏خواهیم با یک تعداد نوشته روی کاغذ این بهشت موعود را بسازیم ما بهشت موعود را ان شاء الله با عمل صالح می‏سازیم. بنابراین اجازه بدهید آن عمل صالح هم که برخاسته از انگیزه‏ها است یک مقدار عادی‏تر باشد. آقای حجتی شما توضیحی دارید؟
حجتی کرمانی- از نظر آن «امت واحده» نباید دراینجا کشور اسلامی و غیر اسلامی را از هم جدا کرد؟
نایب رئیس (بهشتی)- اجازه بدهید این تفسیر و تمیز به عهده مجلس شورای ملی باشد چون آوردن تک تک این موارد و جزییات در قانون اساسی کار را دشوارتر می‏کند. اگر تک تک موارد را ذکر کنیم و احیاناً یک مورد از ذهن ما فرار کند و ذکر نشود، آن وقت مشکل چند برابر می‏شود. (کیاوش- شما کارشناسان را حذف کردید ولی ممنوعیتش معلوم نشد.) کارشناس قطعا شامل مستشار می‏شود و به همین جهت کلمه «کارشناس» که معنای وسیع‏تری دارد در اینجا ذکر کردیم، خوب، من این اصل را می‏خوانم و به همین صورت که قرائت خواهد شد نسبت به آن با ورقه اخذ رأی می‏شود.
اصل 68- استخدام کارشناسان خارجی از طرف دولت ممنوع است مگر در حد احتیاج و ضرورت که باید به تصویب مجلس شورای ملی برسد. (آقایان: دکتر روحانی و عضدی منشی‏ها در محل نطق حاضر شدند و پس از شمارش آراء نتیجه به شرح زیر اعلام شد.)
نایب رئیس (بهشتی)- عده حاضر در جلسه هنگام اخذ رأی پنجاه و چهار نفر، تعداد کل آراء پنجاه و یک رأی، موافق چهل و شش نفر، ممتنع هفت نفر ومخالف یک نفر بنابراین، این اصل رأی کافی نداشت و رد شد. پس این اصل برای بررسی بیشتر به کمیسیون بر می‏گردد. ما در دستور کار امروز عصر پنج اصل داشتیم که یک اصل آن تصویب شد و چهار اصل هم تصویب نگردید پس امروز در جلسات صبح و عصر موفق شدیم نه اصل را به تصویب برسانیم که به قول معروف برای مجلس ما یک رکورد تازه‏ای بود. ان شاء الله صبح شنبه آینده ساعت هفت و نیم گروه کار خودش را آغاز می‏کند.
</section>
<section type="page" number="878">
ضمنا امروز یکی از غایبین جلسه ما، برادرمان آقای رحمانی هستند که به مناسبت چهلم شهادت فرزندشان در جلسه شرکت ندارند و ما هم چون توفیق نداریم که در مجلس ختم ایشان شرکت کنیم از همین جا به ایشان تسلیت می‏گوییم و برای شادی روح فرزندشان مرحوم مهندس رحمانی سوره حمد را می‏خوانیم. (نمایندگان سوره حمد را قرائت کردند)
7- پایان جلسه‏
نایب رئیس (بهشتی)- جلسه را ختم می‏کنیم، جلسه آینده ما، ساعت سه بعد از ظهر شنبه خواهد بود.
 (جلسه ساعت هفده و سی دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="879">
<section type="session" number="34" title="جلسه سی و چهارم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده و ده دقیقه روز هفتم مهرماه 1358 هجری شمسی برابر با هفتم ذیقعده 1399 هجری قمری به ریاست آقای دکتر محمد حسینی بهشتی (نایب رئیس) تشکیل شد.
<section type="list" numbers="9">
فهرست مطالب:
1- اعلام رسمیت جلسه‏
2- طرح و تصویب اصل 66 (اصل هفتاد و نهم)
3- طرح و تصویب اصل 64 (اصل هشتاد و سوم)
4- طرح و تصویب اصل 65 (اصل هفتاد و هفتم)
5- طرح و تصویب اصل 68 (اصل هشتاد و دوم)
6- طرح و تصویب اصل 69 (اصل هشتاد و هشتم)
7- طرح اصل 70
8- طرح اصل 71
9- پایان جلسه‏
</section>
دبیر خانه مجلس بررسی نهایی قانون اساسی‏
</section>
<section type="page" number="881">
1- اعلام رسمیت جلسه‏
نایب رییس- بسم الله الرحمن ارحیم. جلسه رسمی است و کارمان را آغاز می‏کنیم چون مقداری از کارمان از روز پنجشنبه بعد از ظهر برای امروز ماند با اجازه دوستان حالا که عده برای شروع بحث کافی است وبعضی از دوستان هم که برای نطق قبل از دستور نوبت گرفته‏اند تشریف ندارندنوبتشان را به جلسه‏های آینده موکول می‏کنیم و دستور جلسه را آغاز می‏کنیم.
2- طرح وتصویب اصل 66 (اصل هفتاد ونهم)
نایب رئیس- وارد دستور جلسه می‏شویم سه اصل 64 و 65 و 68 را که روز پنجشنبه مطرح کردیم و به گروه برگشت، تغییراتی که به نظر گروه می‏رسد مناسب باشد در این سه اصل داده‏ایم که مورد رای‏گیری قرار بگیرد و چون حالا تعداد نمایندگان حاظر در جلسه به اندازه کافی نیست برای این‏که باز در موقع رای‏گیری به محظور برنخوریم با توجه به این‏که بحث کافی هم درباره این سه اصل شده است رای‏گیری را به آخر جلسه موکول می‏کنیم و حالا به بحث و بررسی اصل شصت وشش می‏پردازیم. (تهرانی- چرا یک دفعه رفتید سراغ اصل 66؟) برای این‏که تعداد نمایندگان کافی نیست و فعلا اصل 66 را می‏خوانیم:
اصل 66- برقراری حکومت نظانی ممنوع است ولی در حالت جنگ و شرایط اضطراری نظر آن، دولت حق دارد با تصویب مجلس شورای ملی موقتاً محدودیت‏های ضروری را برقرار نماید.
نایب رئیس- در این باره نظری هست؟ آقای سبحانی بفرمایید.
سبحانی- بنده صبح هم درکمیسیون مشترک عرض کردم که این قید «شرایط اضطراری و نظیر این» یک قید مجمل و کشداری است و همان گرفتاری‏هایی که رژیم سابق در حکومت نظامی درست کرد، این کلمه هم همان گرفتاری‏هارا به وجود خواهد آورد. منظور از «شرایط اضطراری و نظیر آن» چیست؟ این را حالا توجیه وتفسیر کنید زیرا آیندگان آن را چگونه توجیه و تفسیر خواهند کرد؟ اگر این قید را بردارید شاید بهتر باشد.
نایب رییس- بسیار خوب آقای هاشمی‏نژاد بفرمایید.
هاشمی‏نژاد- ما در گروه چهارم این اصل را نوشته‏ایم مثل این‏که اشکالاتی برای آقایان پیش آمده که احتیاج به توضیح دادن و روشن شدن دارد.
نایب رییس- بلی، بعداً توضیح می‏دهم آقای حجتی بفرمایید.
حجتی کرمانی- عرض بنده این است که چون این محدودیت‏های ضروری خیلی روشن نیست ممکن است به همان حکومت‏های نظامی برسد بنابراین باید طوری نوشته شود که روشن باشد و به صورت حکومت نظامی درنیاید.
</section>
<section type="page" number="882">
نایب رییس- بسیار خوب آقای آیت بفرمایید.
دکتر آیت- من هم نظرم نظر آقای سبحانی است به این صورت که اولا می‏توانیم موارد اضطراری را پیش‏بینی بکنیم که شورش و قیام علیه حکومت قانونی ذکر کنیم بعد هم محدودیت ها را می‏توانیم پیش‏بینی بکنیم که از جهت و تجمع و تردد باشد و دیگر مطبوعات توقیف نشوند و سایر آزادی‏ها هم از مردم سلب نشود. (نایب رییس- یعنی اینجا شرح بدهیم؟) بلی از نظر تجمع و طرد شرح داده شود.
نایب رییس- آقای طاهری اصفهانی.
طاهری اصفهانی- بنده فرمایش جناب آقای آیت و آقای سبحانی را تایید می‏کنم.
نایب رییس- بسیار خوب آقای ربانی املشی.
ربانی املشی- ممکن است افراد در محدودیت‏های ضروری اختلاف نظر داشته باشند که محدودیت ضروری تا چه اندازه باید باشد. محدودیت ضروری به نظر چه کسی؟ به نظر مجلس شورای ملی؟
نایب رییس- اینجا گفته شده «دولت حق دارد در موارد اظطراری وضروری با تصویب مجلس شورای ملی» پس قطعا مجلس شورای ملی این موارد را تشخیص می‏دهد.
ربانی املشی- منظوراز «با تصویب مجلس شورای ملی» چیست؟ (نایب رییس- ضرورت‏ها را می‏فرمایید؟) عرضم این محدودیت‏های ضروری است. (نایب رییس- آن را هم مجلس نظر می‏دهد.) پس باید اینجا قید شود.
نایب رییس- البته، دولت محدودیت‏ها ضروری را هم در اصل ضرورت و هم در کیفیت با تصویب مجلس شورای ملی تعیین خواهد کرد و بنده فکر نمی‏کنم ابهامی داشته باشد. آقای فوزی بفرمایید.
فوزی- در کمیسیون این قسمت بحث شد در اینجا هم عرض می‏کنم این‏که نوشته شده با تصویب و موافقت مجلس باشد ممکن است در این برهه‏از زمان‏امکان تشکیل‏مجلس شورانباشددر این صورت تکلیف چیست؟ آیا این محدودیت نظامی‏برقرار می‏شود یا خیر؟ پس این مطلبی است که‏باید تمام جوانب‏آن را در نظر گرفت‏تا در موقع پیاده کردن، مواجه‏با مشکلات‏نشویم.
نایب‏رئیس- آن‏چه را که مناسب باشدوقتی رسیدیم به‏وظایف رئیس جمهور یا دولت یا شورای رهبری این موارد فوق‏را آنجا می‏گوییم که در آنجا تا تشکیل مجلس شورا نظر آن‏ها جانشین نظر مجلس باشد اینجا مسأله را به مجلس واگذار می‏کنیم والی برای موارد فوق‏العاده می‏گوییم که سه‏مقام‏فوق الذکرجانشین مجلس شورا باشند. (فوزی- فعلا این را قبول می‏کنیم تابعداً رفع‏اشکال شود؟) خیر منظور این است که اینجااستثنایی نباشد. (مکارم‏شیرازی- عرض بنده‏این است که اینجا توضیحاتی‏لازم داردکه اگر لازم شد به ارز برسانیم‏که‏سوء تفاهم‏نشود.) بسیار خوب، آقای فاتحی بفرمایید.
فاتحی- همان‏طور که آقا فرمودند این شرایط اضطراری قدری کشدار است در این باره قدری توضیح داده شود که مراد، بروز امر فوق العاده است که امنیت‏عمومی یاخصوصی یک شهر یا یک استانی در خطر باشد یا منظور همه مملکت است که می‏خواهیم این اجازه داده شود بهتر است داخل پرانتز در شرح شرایط اضطراری نوشته شود.
</section>
<section type="page" number="883">
خزعلی- این عبارت «با تصویب مجلس شورای ملی موقتاً محدودیت‏های اضطراری یا ضروری را برقرار می‏نماید» می‏فهمند که محدودیت‏هایی هست و اشاره به‏آن است بنده این را نمی‏خواهم‏بگویم بلکه می‏خواهم بگویم اگر محدودیت‏هایی در حد ضرورت‏لازم است این عبارت را به این صورت بنویسیم «یا محدودیت‏هایی در حد ضرورت» زیرا از محدودیت‏های اضطراری و ضروری یک مصطلحی در ذهن هست و ما می‏خواهیم آن را پیاده کنیم.
نایب رئیس- بسیار خوب آقای رشیدیان.
رشیدیان- بنده با این اصل مخالفم.
نایب رئیس- بسیار خوب، پس شما تشریف بیاورید و به عنوان مخالف صحبت کنید که بعد یکی از دوستان هم بیایند و به عنوان موافق صحبت کنند.
رشیدیان- بسم الله الرحمن الرحیم. بنده بارهاعرض کرده‏ام که چند اصل وجود داردکه پیشنهاد هم کرده‏ام که باید با قید مشروط مطرح‏یا تصویب بشودمثل عهدنامه‏ها وقرار دادها مقاوله‏نامه‏ها که جنبه‏های بین المللی و خارجی دارند که امکان دارد راه نفوذ استعمار را در مملکت باز بکند که باید محکم کاری بشودو مراجع صلاحیت‏دار دیگری هم آنها را ببینند و امضاء کنند. اما درباره حکومت نظامی کافی است که اولان توجه کنیم‏و حکومت اسلامی یا حکومت ملی را در نظر بگیریم که همیشه در کار است که هیچ شکی نیست که‏هر کاری بکنند مردم مطیع و تابعند ولی در تصویب قانون اساسی همیشه نظر خودم شخصاً این است که برای ملت‏احتمال خطرواین‏طور چیزها را بیشتردر نظر می‏گیریم. باید به مردم یک مقدار قدرت بیشتری داد و دستشان را باز گذاشت و یک مقدار هم دولت‏ها را محدود کرد بنابراین این‏که در گذشته دولت‏ها در به در دنبال بهانه می‏گشتند تا یک سر نخی پیدا کنند. و ملت را محدود کنندو آزادی‏ها رابگیرند، اگر مادر قانون اساسی بنویسیم که حکومت نظامی ممنوع‏والی در حالت جنگ وشرایط اضطراری مجاز است، مالم نیست این جنگ کدام‏جنگ است، آیا این جنگ یک توطئه داخلی است یا یک جنگ در گوشه و کنار مرزی است، یا خارجی است؟ در اینجا شرایط اضطراری مبهم است، اگر دولتی خدای نکرده نظر سویی‏داشته باشدهر آن می‏تواندشرایط اضطراری اعلام بکندو آزادی‏خواهان‏و انقلابیون وحتی مردان حق‏را تحت‏همین اصل‏مرده تعقیب‏و ایذاء و اذیت قرار بدهندو آزادی را سلب بکنند، روزنامه‏هاتعطیل بشوند، سخنرانی‏هاممنوع بشود، اجتماع عمومی از بین برودو به این وسیله به‏دست خودمان حربه‏ای به دست دولت‏هایی داده‏ایم که خدای نکرده، درمعرض انحراف اند، والی اگرواقعاً دولت اسلامی‏یا حکومت ملی باشد که آدم اصلا حرفی ندارد، هر آن که دولت دلش‏خواست می‏تواند حکومت نظامی بکند چون تابع حق است. باتجربیات کمی که ما داریم معلوم نیست در آینده چه‏اتفاقی بیفتدو همان طور که‏تاریخ نشان داده‏در آینده احتمال انحراف‏زیاد است من پیشنهاد می‏کنم که اگر مجبوریم‏به خاطر مواقع اضطراری یا ضروری‏اسمی ازحکومت نظامی بیاوریم، باید این‏قیدرا بکنیم‏که حالت‏فوق العاده با اجازه مقام رهبری‏است و اگر این مرحله‏سنگین نبود می‏گفتیم با رفراندوم‏و چون رفراندوم یک قدری سخت است می‏گوییم با اجازه مقام رهبری، والسلام. (نایب‏رئیس- اصلًا درحالت فوق العاده نمی‏شود رفراندوم را برگزار کرد.) قبل از این‏که حالت‏فوق العاده رااعلام بکند یک رفراندوم را اعلام بکند یک رفراندوم می‏شود اصولًا حکومت نظامی با همه اینها مخالف است.
نایب رئیس- آقای هاشمی‏نژاد بفرمایید به عنوان موافق صحبت کنید.
</section>
<section type="page" number="884">
هاشمی‏نژاد- بسم الله الرحمن الرحیم. من فکر می‏کنم در این اصولی که حالا طرح می‏شود باید مانند گذشته عمل بشود یعنی کسانی که این اصول را نوشتند و از افراد گروه هستندیک نفر به عنوان‏موافق‏در ابتدا بیاید وتوضیحات لازم را اینجا بدهدشاید توضیحات اولیه‏جایی‏برای طرح بعضی از سوالات باقی‏نگذاردولی متأسفانه این‏طور نشد. (نایب رئیس- این کار صبح انجام شد این است که فعلا قرار شد یک نفر موافق در آخر صحبت بکند.) بلی ولی با وجود این‏که این سوالات صبح مطرح شد باز متأسفانه حالا تکرار شد، در این زمینه این توضیح باید داده شود که ما در نوشتن این سری قوانین نمی‏توانیم حساب بکنیم که حکومت آینده صد درصد حکومت اسلامی است و به میزان عدل رفتار می‏کند و ذره‏ای هم تخطی نمی‏کند و نیز نمی‏توانیم حساب بکنیم که حکومت آینده، حکومتی است فاسد و همه مقررات و قوانین را زیر پا می‏گذارند و با این بدبینی قانون بنویسیم بلکه باید یک خط مشی معقولی را در اینجا در نظر داشته باشیم البته صبح موقعی که در گروه مطرح شد من این توضیح را دادم که در هر کشوری از کشورهای جهان بدون هیچ استثناء یک شرایط فوق العاده‏ای ممکن است پیش بیاید و پیش هم می‏آید در این شرایط فوق العاده حکومت نمی‏تواند مانند روزها و ماه‏ها و سال‏های عادی گذشته عمل بکند، در چنین مواقعی بدترین نوع اعمال محدودیت برقرار کردن حکومت نظامی با آن قالب خاص دیکتاتوری و استعماری است که قهراً همه را محدود می‏کند و از بین می‏برد. در اینجا با توجه به این‏که حکومت نظامی با قالب مخصوص خودش و به خصوص با توجه به سابقه سویی که ما در کشور خودمان از این بابت داریم در این جا قید شده که حکومت نظامی مطلقاً اعلامش در کشور ممنوع است، ولی به هر حال نمی‏توان شرایط استثنایی را که برای هر کشوری بدون استثنا لازم است، نادیده گرفت برای آن سری شرایط، کشورهای جهان یک سری پیش‏بینی‏هایی کرده‏اند که بهترین و مترقی‏ترین پیش‏بینی‏ها پیش‏بینی‏های بعضی از کشورها است که در مواقعی وضع فوق العاده‏ای را اعلام می‏کنند و در آن وضع فوق العاده مقرراتی را اعلام می‏کنند که نه واقعاً آزادی افراد را در حد معقول سلب می‏کند و نه اجازه می‏دهد که شرایط عادی در کشور باشد که جمعی از آن سوء استفاده کنند البته این شرایط فوق العاده بستگی به وضع کشورها دارد. در این جا این مسائل رعایت شده است و در ابتدای این اصل هم عنوان شده است که حکومت نظامی ممنوع است و دولت در هیچ شرطی از شرایط نمی‏تواند حکومت نظامی اعلام کند مگر در حالت جنگ، جنگ یک چیزی نیست که نامفهوم باشد این تعبیرات از نظر مفهوم یک تعبیراتی است که استاندارد بین المللی دارد «حالت جنگ و شرایط اضطراری نظیر آن» دولت حق دارد البته راساً خیر بلکه با تصویب مجلس شورای ملی موقتاً محدودیت‏هایی ایجاد کند و این کمترین کاری است که در شرایط ضروری در تمام کشورهای دنیا انجام می‏شود. و این با تصویب مجلس شورای ملی است بنابراین، این اشکال که ممکن است که از کلمه محدودیت‏ها سوء استفاده کنند سوء استفاده نمی‏شود، دولت لایحه‏ای را به مجلس می‏برد و می‏گوید وضع همین است چه بکنیم؟ مجلس یک چارچوبه‏ای را برایش مقرر می‏کند چون مجلس در کار است بنابراین امکان سوء استفاده به حداقل می‏رسد و این‏که فرمودند ممکن است گاهی مجلسی در کار نباشد تا حال نشده که هیچ‏گاه در مملکت مجلس به حال تعطیل در بیاید و اصلا مجلس وجود نداشته باشد. (نایب رئیس- عذر می‏خواهم شاید منظورشان تعطیلات تابستانی مجلس است که اگر به آن هم پاسخ بدهید خوب است.) احیاناً ممکن است تعطیلات تابستانی باشد البته‏
</section>
<section type="page" number="885">
در گروه ما هم طرح شد که یک فکری هم برای تعطیلات تابستانی و زمستانی بکنند و به این صورت نباشد که قوه مقننه را معطل بگذارند و اگر مسأله‏ای هم بود که به تعطیلات برخوردند حکومت‏ها و دولت‏ها در چنین مواقعی می‏توانند یک جلسه فوق العاده‏ای تشکیل بدهند و از نمایندگان بخواهند که بیایند و لایحه را طرح کنند. بنابراین همیشه پای مجلس در کار است با این ترتیب هدف این بوده است که جلو حکومت نظامی را بگیرند ولی باید توضیح بدهیم که این محدودیت‏هایی که دولت در شرایط فوق العاده برقرار می‏کند هیچ وقت نمی‏تواند به صورت حکومت نظامی باشد زیرا حکومت نظامی به طور مسلم غیر قابل اجرا است و در هیچ شرطی از شرایط جایز نیست. بنابراین باید محدودیت‏های دیگری غیر از حکومت نظامی باشد و این حداقل کاری است که وجود دارد و حدودش را هم مجلس شورای ملی تعیین می‏کند. (حجتی کرمانی- مجلس یک شرطی را می‏آورد.) نمی تواند. (حجتی کرمانی- توجه کنید که اسمش را حکومت نظامی نمی‏گذارند. ممکن است مجلس یک شرایطی را الزامی تشخیص بدهد و دولت همان مقررات حکومت نظامی را به طور دیگر اجرا کند.) اگر حکومت حکومتی است که بر اساس قانون بخواهد رفتار کند که قانون اساسی اجازه تصویب حکومت نظامی را به هیچ صورتی نمی‏دهد و اگر نخواهد روی قوانین تکیه بکند که من و شما چه بنویسیم جایز است و چه بنویسیم جایز نیست. عمل نمی‏کند. عرض کردم ما نه می‏توانیم بگوییم حکومت در آینده صد درصد فاسد است و نه می‏توانیم بگوییم صد درصد صالح است ما باید یک روش معقول و منطقی را در جعل قوانین در پیش بگیریم.
موسوی تبریزی- فعلا به این سؤال بنده پاسخ بدهید این شرایط فوق العاده که در کشور ما است که ما این محکم کاری را کردیم که حکومت نظامی با تصویب مجلس شورای ملی برقرار شود حالا اگر این محکم کاری نبود و شورای رهبری هم به فرمایش ایشان ایجاب بکند که تمام جنبه‏ها را از نظر اسلام و غیره در نظر بگیرد چه ایرادی دارد، اصلا ظلم و دیکتاتوری در حکومت اسلامی مفهومی ندارد.
هاشمی‏نژاد- ما قبلا از این گذشتیم. (موسوی تبریزی- شما که این محکم کاری را کردیده‏اید بهتر است یک چیزی هم اضافه کنید که یک درصد احتمال سوء استفاده هم نباشد.)
ما قبلا از آن گذشتیم که مجلس شورای ملی جز در چارچوبه مقررات اسلام نمی‏تواند قانون وضع کند و آن‏چه شورای ملی نظر می‏دهد شورای نگهبان باید روی تمام آنها نظر بدهد که خلاف مقررات هست یا نیست. شما این را اینجا می‏نویسید بنده سؤال می‏کنم آیا این مخالف قانون اسلام یا موافق قانون اسلام است؟ به نظر من این مخالف با قانون اسلام نیست پس شورای ملی هم بر همین میزان رفتار می‏کند و مخالف قانون اسلام هم نخواهد بود و لازم نیست که در کنار هر اصلی ما این قید را اضافه بکنیم ولی این در آن مستتر است.
نایب رئیس- بسیار خوب متشکرم. یک اشکالی برای بعضی‏ها که در گروه منتخب هفت نفری دوستان هستیم وجود دارد و آن این است که گاهی یک نفر از ما برای توضیح یک اصل در جلسه عمومی می‏آید و دوستان دیگر در غیاب ما یک اصلی را درگروه میان شش نفر دیگر مطرح می‏کنند و وقتی بر می‏گردیم دیگر آن اصل کارش تمام شده است بنابراین وقتی روی این اصل بحث می‏شود نه در گروه هفت نفری هستیم که نظرمان را بگوییم و نه در بقیه شصت و چند نفر، از جمله مطلب درباره این اصل صادق است و مثل خود من که در آنجا موقع طرح اصل نبودم و وقتی برگشتم دیدم اصل خدمت آقایان فرستاده شده است و طبعاً فرصت پیدا نکردم نظرم‏
</section>
<section type="page" number="886">
را بگویم نمی‏دانم کجا باید این نظر را گفت. به نظر بنده اینجا یک قید ضرورت دارد و آن این است که پیشنهاد کنیم: «ولی به هر حال آن از سی روز بیشتر نباشد» و اگر ادامه‏اش لازم بود مجددا از مجلس نظرخواهی کنند که مدتش را به حداقل برسانیم. (و اگر ادامه‏اش لازم ضرورت محدودیت را مقید کنید.) بلی اگر شرایط فوق العاده است یک محکم کاری مجدد تصمیم خوبی برای این کار است. (طاهری اصفهانی- این «محدودیت‏های ضروری» این ضرورت قید آن است خود این ضرورت محدودیت را مقید می‏کند.) آن مطلبی را که شما فرمودید علوه است و عبارت از لین است که اگر حتی ضرورت از اول هم دو ماه باشد این را باید در مجلس دو نوبت تصویب بکند تا مجلس تحت فشار نباشد، حسن این این است که مجلس در لین کار حق تجدید نظر پیدا می‏کند، یعنی این را تا یک ماه .....
ربانی املشی- گفته شد که این جزو قانون حکومت نظامی است بعد آنجا نوشته می‏شود شرایط و مواردی دارد یکی از مواردش این است که باید مدت آن معلم باشد که چه اندازه باشد یعنی از فلان مدت تجاوز نکند.
نایب رئیس- وقتی شما این را اینجا نوشتید اصولا سبب می‏شود که تقاضای دولت‏ها کمتر از حد ضروری باشد که تشخیص می‏دهد و اگر واقعاً این این ضرورت دوام هم پیدا کند و برای مجلس هم روشن باشد روز بیست و پنجم و بیست و ششم برای یک ماه تقاضای تمدید می‏کنند و نتیجه این می‏شود که دولت‏ها تقاضایشان در قانون اساسی محدود می‏شود و امکان و سیطره آنها بر مردم یک درجه ضعیف‏تر می‏شود این وجه پیشنهاد من در این مورد است.
طاهری اصفهانی- اگر شما دولت‏ها را به آن قسمی که در ذهنتان هست جنبه منفیش را حساب می‏کند من مقید هستم که اگر روی آن جنبه بخواهیم تکیه کنیم و قانون اساسی شورای نگهبان فقها را نادیده بگیریم باید قیدی که آقای رشیدیان فرمودنداضافه کنیم.
نایب رئیس- اگر باشد منافاتی با آن ندارد، این‏که من عرض کردم یک قید زمانی بود که هر بار که ضرورت دارد، دولت موظف به کسب مجوز آن باشد و اگر مصلحت می‏دانید و دست نمایندگان ملت برای این‏که بتوانند این فشار را زودتر بردارند باز باشد، این پیشنهادی بود که به نظرم رسید و خواستم عرض بکنم چون در موقع طرح این اصل در هیچ یک از آن دو جلسه نبودم و وقتی که برگشتم رد شده بود. حالا به پیشنهاد آ قای رشیدیان که باید در پایان اصل این‏طور بنویسیم: «ولی به هر حال باید مدت آن از سی روز تجاوز نکند و اگر هم ضرورت همچنان ادامه دارد، دولت موظف به کسب مجوز جدید از مجلس است» با دست رأی می‏گیریم موافقین با این پیشنهاد دستشان را بلند نمایند. لطفاً ببینید چند نفر هستند. حدود چهل و چهار نفر موافقند که این قید را اضافه کنیم، اگر دوستان موافقند آن چهار نفر دیگر هم دست بلند کنند.
حجتی کرمانی- موافقم ولی در اصل مسأله این محدودیت ضروری برای من حل نشده است این را اگر حلش بکنید خوب است.
طاهری گرگانی- به نظرم بهتر است این حکومت‏های نظامی با این محدودیت‏های ضروری را با تعیین مدت، مجلس تصویب نمایند.
نایب رئیس- بلی آن‏که مشخص است، ببینید آقای طاهری این‏که اینجا می‏گوییم این است که ما می‏آییم یک قیدی در قانون اساسی می‏گذاریم که اصولًا حدود توقع دولت‏ها برای همیشه‏
</section>
<section type="page" number="887">
محدودیت پیدا کند اگر هم واقعاً ضرورت اضافی بود، این مجلس نظر می‏دهد این یک نوع درجه اطمینان بیشتری است برای این‏که دولت‏ها از این سوء استفاده نکنند. حالا نظر دوستان این است که با چهل وچهار نفر و آقای حجتی هم می‏فرمایند یک نفر اضافه شده پس با این چهل و پنج نفر رأی حالا می‏توانیم این ذیل را بگذرانیم و رأی بگیرم و چهل و پنج نفر اعلام کردند که موافقیم یا به نظر می‏رسد که کافی نیست و اصلش را به رأی بگذرانیم. آقای هاشمی‏نژاد پیشنهاد کردند که «ولی» حذف شود چون عطف می‏شود به حکومت نظامی یعنی اگر آن مطلبی که آقایان خواستند بیان کنند به جای این «ولی» باید «و» بگذارند پس می‏گوییم «و در حالت جنگ وشرایط اضطراری» که حالت استثناء نداشته باشد، این نظر خوبی است و یا به جای «و»، «نقطه» باشد و آقایان اجازه بدهند یک تذکری راجع به «ولی» بدهم که تذکر خوبی است بیانی که آقای هاشمی‏نژاد فرمودند در موافقت با این اصل معنایش همین است که این «ولی» نباشد «نقطه» باشد چون «ولی» معنایش این است که ممنوع است ولی در این مورد حالت استثناء به خودش می‏دهد و هیچ مانعی هم ندارد که به جای «ولی»، «نقطه» بگذاریم که برای همان مطلب بیان رساتری است‏
رشیدیان- چرا اجازه نفرمودید به پیشنهاد من این قید اضافه شود؟ واقعاً اگر دولت بخواهد به حقوق ملت تجاوز کند در عرض یک هفته کشور را به خاک و خون می‏کشد، یک ماه که سهل است.
نایب رئیس- آقای رشیدیان چون گفتند که در جلسه این مطلب را فرمودید و حالا هم بعد از رأی‏گیری آوردند بنده هم چیزی را عرض کردم چون نه آنجا فرصت گفتن داشتم و نه وظیفه خودم دانستم که بگویم، خوب حالا با اجازه دوستان ...
یزدی- چون قرار شد محدودیت‏ها شامل حکومت نظامی نباشد اصولًا محدودیت‏ها پایین‏تر از حکومت نظامی است پس به این صورت باشد طبیعی است که استثناء و یا شبیه استثناء نباید به کار برده شود.
نایب رئیس- بلی ما این را برداشتیم و برداشتن آن هم ضرری ندارد. آقای خزعلی بفرمایید.
خز علی- آقایان یک مطلب بسیار حساسی است و غرض آقایان این است که با تصویب مجلس شورای ملی این را گذراندید و قهراً شورای نگهبان هم به این امر نظارت دارد و نظارتش هم شرعی است و از این جهت تأمین است ولی گاه موقعیت کشور به قدری حاد و حساس است که نوبت به تشکیل مجلس نمی‏رسد مثل قضیه کردستان که در این‏گونه موارد باید شورای رهبری فوری فرمان بدهد، این را حتماً رعایت بکنند. (نایب رئیس- ببینید آقای خزعلی جای این مسأله آنجا بود.) این قسمت که امر فوق العاده‏ای جایش در این قسمت است و حکومت نظامی که یک امری است ممنوع ولی امر فوق العاده حساسی است که می‏خواهند دستگاه‏های رسانه‏ها را بگیرند و اگر بسیج نکنند و رفت و آمدها را تعطیل نکنند به دست دشمن می‏افتد و مملکت در آستانه سقوط قرار می‏گیرد و اینجا بایستی شورای رهبری فرمان قاطع و فوری صادر نماید.
نایب رئیس- آقای خزعلی عنایت نفرمودید ما باید چنین حوادثی را در حدود وظایف شورای رهبری پیش‏بینی کنیم، هیچ منافاتی هم با این امر پیدا نمی‏کند و این یک مطلبی است مادون آن، چون در رابطه با دولت است و اینجا می‏گوییم دولت حق دارد. شما در آینده یک چیزی دارید و مسأله شورای رهبری روشن شد، با اختیارات خاص خودش و به او می‏فرمایید
</section>
<section type="page" number="888">
این کار را بکنید بنابراین او بیان صحیحی دارد بدون این‏که این اصل را مخدوش بکند. حالا با اجازه دوستان خود اصل را بدون آن قسمت اضافی که قبلًا هم چهل و پنج رأی آورده بود به رأی می‏گذاریم اگر رأی آورد که هیچ وگرنه آن جمله را دوباره اضافه می‏کنیم. موافقین با این اصل بدون آن اضافه دستشان را بلند کنند، آنهایی که بدون اضافه وموافقند. (عده کمی دست بلند کردند.) پس موافقین بدون اضافه کافی نیست بنابراین اجازه بفرمایید که آن اضافه را بنویسیم و یکباره به رأی بگذاریم.
جوادی- این باید جنبه ملی و مردمی داشته باشد و اگر به آن مجلس اعتباری نیست چون شرح تفسیر قانون اساسی به عهده مجلس است مگر ضورت ایجاب بکند که مجلس یک ماه حکومت نظامی را تصویب بکند.
نایب رئیس- عنایت بفرمایید یعنی احتمالًا مدتی یک دولت ناصالح بتواند بر مجلس فشار بیاورد و مدتی حکومت نظامی کوتاه شد نمایندگان زیر بار تمدید نمی‏روند و آن حکوت نظامی را بار دیگر وقتش را تمدید نمی‏کنند و یکباره حکومت نظامی خود به خود منقضی می‏شود و مجدداً وضع عادی می‏شود
جوادی- بعد از یک ماه دیگر مجلس این محدودیت ضروری را تصویب می‏کند چون تفسیر قانون اساسی به عهده مجلس شورای ملی است.
نایب رئیس- ما نگفتیم مجلس ناصالح است ما می‏گوییم مجلس صالح است، اما دولتی می‏آید و از این سوء استفاده می‏کند ولی چون در حالت حکومت نظامی است فشار هست، مجلس نمی‏تواند آزادانه عکس العمل خودش را انجام دهد. وقتی ما مدت را کم بکنیم این یک ماه منقضی می‏شود و مجلس می‏تواند عکس العمل نشان دهد این مطلب به این دلیل است.
جوادی- منظور این است که مردم راحت باشند و الا نه باز همان مجلس می‏شود و نه همان دولت.
نایب رئیس- آقای مکارم بفرمایید.
مکارم شیرازی- مجلس حق تفسیر قانون اساسی را ندارد و فقط می‏تواند قوانین عادی را تفسیر کند.
نایب رئیس- خوب حالا من بااین اضافه، اصل را به رأی می‏گذارم و رای با ورقه است یک بار می‏خوانم:
اصل 66 (اصل هفتاد و نهم)- برقراری حکومت نظامی ممنوع است، در حالت جنگ و شرایط اضطراری نظیر آن، دولت حق دارد با تصویب مجلس شورای ملی موقتاً محدویت‏های ضروری برقرار نمایند ولی مدت آن نمی‏تواند بیش از سی روز باشد و در صور تی که ضرورت همچنان به حال خود باقی باشد، دولت موظف است از مجلس مجوز کسب بکند.
 (اخذ رأی و شمارش آرای به عمل آمد ونتیجه به شرح زیر اعلام شد)
نایب رئیس- عده حاضر در جلسه هنگام اخذ رأی شصت و چهار نفر، تعداد کل آراء شصت و پنج رأی، یک رأی خارج شد، آراء موافق پنجاه رأی، آراء مخالف شش رأی، آراء ممتنع هشت رأی بنابرین، این اصل تصویب شد تکبیر (نمایندگان سه بار تکبیر گفتند)
ربانی املشی- بنده یک نظری راجع به اصلی که تصویب شد دارم در اینجا نوشته شده که باید اجازه مجلس باشد عین این قانون در گذشته هم بوده نسبت به حکومت نظامی‏ها که‏
</section>
<section type="page" number="889">
حکومت نظامی باید با اجازه مجلس باشد منتها حکومت نظامی را تشکیل می‏دادند، بعد از مجلس اجاره می‏گرفتند، اینجا هم همین‏طور است یا نه؟ یا حتماً باید اجازه حکومت نظامی از مجلس بگذرد و بعد تشکیل شود؟
نایب رئیس- خیر این معنایش این است که باید اول مجلس تصویب نماید
ربانی املشی- گاهی اوقات است که به دولت اختیار می‏دهند که برقرار کند و بعد به مجلس ببرد، ممکن است در گذشته هم همین کار را می‏کردند و آن مجوز را داشته‏اند من یادم نیست‏
مکارم شیرازی- اخنیار داده بودند به دولت در موقع اضطراری اول حکومت نظامی را برقرار کنند و بعد به تصویب مجلس برسد.
3- طرح و تصویب اصل 64 (اصل هشتاد و سوم)
نایب رئیس- اصل 64 قرائت می‏شود.
اصل 64 (اصل هشتاد و سوم)- بناها و اموال دولتی که از نفایس ملی باشد قابل انتقال به غیر نیست، مگر با تصویب مجلس شورای ملی، آن‏هم در صور تی که از نفایس منحصر به فرد نباشد.
نایب رئیس- ما در این زمینه بحث بسیار کردیم، حالا ببینیم اگر مطلبی هست بنده توضیح می‏دهم درباره این اصل صبح هم بحث شده. اگر در اصلی که روز پنجشنبه و هم صبح امروز رویش بحث شده مذاکره کافی است که دیگر احتیاج به بحث ندارد و تکرارش بی‏مورد است.
صدوقی- بنده یک سؤال دارم راجع به عبارت «آن‏هم در صورتی که از نفایس منحصر به فرد نباشد» حال اگر از منحصرین به فرد باشد و چیزی باشد که زود از بین برود چه باید کرد؟
نایب رئیس- اگر چنین چیزی باشد چه کسی آن را می‏خرد؟
صدوقی- خارجی‏ها می‏خرند.
اکرمی- صبح در شورا آقای آیت تذکری دادند من فکر کردم مسأله این است که باید رویش احیاناً دقت شود، کسانی اموال مشخصی دارند به خصوص اسناد مثلًا یک سری اسناد سیاسی و تاریخی دارند که مربوط به گذشته است، اینها را اگر مردم بخواهند بفروشند چیزی است که مربوط به فرهنگ و تاریخ این مملکت است، دولت باید بر خرید و فروش اینها یک نظارتی داشته باشد تا از بین نرود، این حالا هم وجود دارد.
نایب رئیس- بسیار خوب آقای فتحی بفرمایید.
فاتحی- این اصل در مورد اشیاء و اسنادی است که در اختیار دولت قرار خواهد گرفت اما راجع به اشیایی که در مالکیت شخص قرار دارد تصمیمی نگرفته‏اند و همچنین از حفظ آثار باستانی و حفاری تپه‏ها حرفی به میان نیامده، آیا برای این اصل دیگری در نظر گرفته شده یا در این اصل اضافه خواهد شد؟
نایب رئیس- آ قای فاتحی یک مسائلی هست که همه آ نها در قانون اساسی نمی‏آید.
</section>
<section type="page" number="890">
چیزهای در قانون اساسی می‏آید که همیشه و کلی است و باید زیربنای قانون‏گذاری آینده قرار گیرد. درباره آثار باستانی بعدها دولت قانون می‏گذارند اشکالی ندارد.
فاتحی- اشیایی که در مالکیت شخصی افراد است آنها چه می‏شود؟
نایب رئیس- درباره آنها هم دولت قانون می‏گذارند و اینجا ما می‏خواستیم تکلیف دولت را روشن نماییم ... آقای فارسی سؤالی داشتید؟
فارسی- دو مورد درباره انتقال نفائس ملی ذکر شده است یکی این‏که اموال نفائس منحصر به فرد نباشد که در مورد اموال دولتی صدق می‏کند، آیا این موضوع را در مورد همه بناها قید می‏کنید؟
نایب رئیس- برای پیش قید توضیحی، اشکالی ندارد و ضرر نمی‏زند می‏گوید آنها این صفت را دارند. اگر سؤالی نیست اعلام رأی بکنم؟ (اظهاری نشد) لطفاً گلدان‏هارا برای رأی‏گیری آماده کنید.
 (اخذ رأی و شمارش آراء به عمل آمد و نتیجه به شرح زیر اعلام شد)
نایب رئیس- عده حاضر در جلسه هنگام اخذ رأی شصت و دو نفر، تعداد کل آراء شصت ودو رأی، آراء موافق پنجاه و شش رأی، مخالف هیچ، اراء ممتنع شش رأی بنابراین تصویب شد. تکبیر. (نمایندگان سه بار تکبیر گفتند)
4- طرح و تصویب اصل 65 (اصل هفتاد و هفتم)
نایب رئیس- اصل 65 مطرح است.
اصل 65 (اصل هفتاد و هفتم)- عهدنامه‏ها، مقاوله‏نامه‏ها، قراردادها، و موافقت‏نامه‏های بین المللی باید به تصویب مجلس شورای ملی برسد.
نایب رئیس- آقای یزدی سؤالی داشتید؟
یزدی- سؤال این است که اگر سیاق این اصل را با اصل بعدی و قبلی تطبیق کنیم بهتر به نظر می‏رسد که به صورت نفی و اثبات انجام گیرد یعنی به این صورت است که اول یک اعلام ممنوعیت است، بعد یک مجوز است، اگر به این صورت باشد که اینها ممنوع است مگر با اجازه مجلس، و یا غیر معتبر است مگر با تصویب مجلس.
نایب رئیس- ببینید آقا اینها خیلی فرق دارند آنها یک اموری است که طبیعتش این است که نباشد، اقتضای اولیه در دو اصل شصت و چهار و شصت و شش منع است مگر به عنوان ثانوی اثبات شود ولی عهد نامه ها این‏طور نیست اینها به اقتضای مقررات اولیه یک کشوری جایز است و بایستی از تصویب مجلس شورای ملی بگذرد و هر عمل دیگری هم باید با تصویب مجلس شورای ملی باشد. آقای طاهری بفرمایید.
طاهری- اینجا عهدنامه‏ها و مقاوله‏نامه دارد، قراردادنامه و موافقت‏نامه دارد و آن روز فقط یک موضوع خوانده شد به هر حال چون یک مطلبی است که در آن ابهامی هست ممکن است بعدا راهی باز شود که فعلًا از خطراتش آنچنان که باید اطلاعی نداریم بهتر است جنبه احتیاط را رعایت بکنیم و این با تصویب دو سوم رأی نمایندگان باشد، من معتقدم که حتماً بایستی باشد.
نایب رئیس- آقای فارسی بفرمایید.
</section>
<section type="page" number="891">
فارسی- عرض کنم اینجا به دولت اجازه می‏دهد که مثلًا پیش‏نویس عهدنامه‏ها را تهیه کند وبا یک و یا چند دولت مذاکره نمایند، مقاوله‏نامه‏ای تهیه و یا قراردادی ببندد ولی این قرارداد وقتی جنبه قانونی پیدا می‏کند که به تصویب مجلس شورای ملی برسد، در حالی که ما در مورد نفت یک ممنوعیتی داشتیم که ظاهراً مجلس شورای ملی در دوره چهاردهم تصویب کرد که دولت حق ندارد در مورد اعطای امتیاز نفت با هر دولتی وارد مذاکره شود یعنی این را منعش کردند که حتی مذاکره کند. بنابراین باید مذاکره برای بستن قرارداد هم با اجازه مجلس باشد مثل فروش هواپیمای جنگی و غیره.
نایب رئیس- پیش‏نویس و تهیه متن مقاوله‏نامه‏ها و قراردادها، همه مقدمات کار است ولی وقتی مجلس تصویب کرد آن وقت آن مقاوله‏نامه‏ها و قراردادها قابل اجرا است تهیه مقدمات وپیش نویس‏ها احتیاج به تصویب مجلس ندارند.
دکتر ضیائی- همان‏طوری که آقای آیت گفتند اینها هم بایستی با تصویب مجلس شورای ملی باشد.
نایب رئیس- اگر نظر شما همان نقطه نظر آقای فارسی است که به تصویب برسد اگرآن نیست که دیگر احتیاج به تصویب ندارد. اگر در این اصل دیگر مطلبی نیست آن را به رأی بگذاریم، لطفاًگلدان‏ها را برای اخذ رأی ببرید.
 (اخذ رأی و شمارش آراء به عمل آمد و نتیجه به شرح زیر اعلام شد)
نایب رئیس- نتیجه رأی- عده حاضر در جلسه هنگام اخذ رأی شصت وسه نفر، تعداد کل آراء شصت وچهار رأی، یک رأی خارج شد آراءموافق پنجاه و پنج رأی، آراء مخالف سه رأی، آراءممتنع پنج رأی، تصویب شد، تکبیر. (نمایندگان سه بار تکبیر گفتند)
5- طرح تصویب اصل 68 (اصل هشتادو دوم)
نایب رئیس- اصل شصت و هفت در روز پنجشنبه خوانده شد و تصویب شد. اصل شصت و هشت مطرح است آن روز خوانده شد و با مختصر تغییراتی که می‏توانستیم بدهیم اینجا آورده‏ایم که می‏خوانم:
اصل 68- استخدام کارشناسان خارجی از طرف دولت ممنوع است، مگر در موارد ضرورت، با تصویب مجلس شورای ملی.
تهرانی- همه حرف‏ها زده شده است.
کرمی- دو روز صحبت‏ها شده، هم پنجشنبه عصر و هم امروز صبح در جلسه مشترک.
نایب رئیس- بلی اجازه بدهید که سه نفر ازآقایان که اسم نوشته‏اند، مختصر صحبت کنند که البته تکراری نباشد. آقای سبحانی مطلب تازه‏ای دارید؟
سبحانی- عرض شود نسبت این اصل با اصل 122 که بعداً می‏آید یعنی «استخدام کارشناسان خارجی از طرف دولت ممنوع است» کارشناسان نظامی راهم در بر می‏گیرد یا نمی‏گیرد؟ (نایب رئیس- حالا بفرمایید که اصل 122 چیست؟) بعداً ممکن است در موارد ضرورت استثناء بکنند زیرا اگر عام باشد این‏هم در مستثنی داخل است می‏خواستم بدانم در اصل 122 پیش‏نویس که «هیچ افسر و سرباز خارجی به خدمت نظام ایران قبول نمی‏شود» آیا این حرف مخصص این است؟
</section>
<section type="page" number="892">
نایب رئیس- بلی طبیعی است شما که دیگر بر طبق موازین و اصول ... (سبحانی- نه، خواستیم بفهمیم) بلی آن خصص است و هیچ تعارضی هم ندارد.
سبحانی- مسأله دیگر این‏که آیا نباید قید کنیم که استخدام مشروط به آن ست که در امور داخلی مداخله نکند و فقط درآن محدوده کارشان عمل کنند؟ زیرا ما هر کارشناسی را که دیدیم مداخله کرده است. بالاخره مار گزیده از ریسمان سیاه و سفید می‏ترسد.
نایب رئیس- بسیار خوب آقای مکارم شیرازی بفرمایید.
مکارم شیرازی- عرض بنده این است که این قید «از طرف دولت» اگر واقعاً یک دولت خارجی سوء نیتی داشته باشد کارشناسش را به عنوان یک مؤسسه خصوصی ممکن است بفرستد و همان مشکل ایجاد شود بنابراین چه مانعی دارد «از طرف دولت» را برداریم «استخدام کارشناسان خارجی ممنوع است اگر در این مورد» منتهی این اشکال می‏شود که دوتا کارشناس برای فلان مؤسسه پشم بافی می‏خواهند استخدام بکنند این را مجلس می‏تواند روی یک ضابطه کلی تصویب کند برای فلان موقع در این حدود، در این مقدار و راه سوء استفاده بسته می‏شود.
نایب رئیس- بلی آقای طاهری بفرمایید.
طاهری اصفهانی- این عبارت در روز پنجشنبه «مگر در حد ضرورت» بود چطور شد «حد» برداشته شد و به جایش «مگر در موارد ضرورت» آمد؟
نایب رئیس- قبلًا من یادآوری کنم با این‏که نزدیک رأی‏گیری هستیم دوستان زیادی دارند از جلسه خارج می‏شوند و عملًا کار جلسه را فلج می‏کنند دوستانی هم که در بیرون هستند بفرمایید داخل جلسه بیایند. (یکی از نمایندگان- تا ضرورتی پیش نیاید از جلسه خارج شدن صحیح نیست.) دوستان سعی بفرمایند داخل که کمتر از جلسه خارج شوند ... آقای طاهری بفرمایید.
طاهری اصفهانی- عرضم تمام شد.
نایب رئیس- در این عبارت «در موارد ضرورت» حس کردیم خود کلمه «موارد» مشخص این است که ما می‏خواهیم بگوییم که مورد به مورد باید با تصویب مجلس باشد چون نظر هم همین بود. به طوری که حتی آن چیزی که آقای مکارم شیرازی می‏گویند داخل در این نمی‏تواند باشد، این بود که دیدم «حد ضرورت» ممکن است یک وقت زمینه این باشدکه بیایند یک حدی را به تصویب برسانند و این خلاف نظر ما بود به همین جهت تبدیل کردیم به «موارد» که مشخص‏تر باشد.
طاهری اصفهانی- نظر بنده این است که یک جا مورد ضرورت است، می‏گویند چون این مورد ضرورت دارد پنجاه نفر استخدام می‏کنیم، در صورتی که بیست نفرشان در حد ضرورت است، مورد، مورد ضرورت است اما حد، حد ضرورت نیست.
نایب رئیس- بلی معمولًا کمیت هم داخل آن تصویب می‏شود، آقای فارسی بفرمایید.
فارسی- یکی از نمایندگان قبول وزارت کرده بنابراین از اعداد نمایندگان مجلس خارج می‏شود و حد دو سوم می‏شود چهل و هفت نفر.
نایب رئیس- این اتفاقاً سؤال شد و معلوم شد که ما بر طبق آیین‏نامه‏هایی که داریم با قبول سمت پس از انتخاب، خود به خود از عضویت خارج نمی‏شود، برای این‏که آن چیزی را
</section>
<section type="page" number="893">
که شرط کرده بودند قبل از انتخاب است و برای جلوگیری از اعمال در مقام اجرایی است و این امر بعد از انتخاب دیگر منتفی است و این موضوع مورد بحث قرار گرفت وچنین نتیجه‏ای نگرفته‏ایم، اجازه بدهید این اصل را برای رأی‏گیری بخوانم. آقای اکرمی بفرمایید.
اکرمی- من نمی‏دانم بعداً بخش خصوصی و عمومی مثل گذشته خواهیم داشت یا نه؟
اگر احیاناً بعضی کارها را دولت تصدی نکند و به مردم بدهد آنها می‏توانند کارشناسان خارجی را استخدام کنند یا نه؟ (نایب رئیس- بلی این معنایش این است که می‏توانند.) بدون نظارت دولت؟
نایب رئیس- دولت نظارت دارد، به اعتبار این‏که هر فرد خارجی که بخواهد وارد ایران بشود و مشغول کار بشود بدون مجوز از دولت نمی‏تواند مشغول کار بشود این به طور کلی است. آقای نبوی بفرمایید.
نبوی- در موارد ضرورت هم باید با مجلس باشد بنابراین باید بنویسیم «در موارد ضرورت با تشخیص و تصویب مجلس»
نایب رئیس- معلوم است، یعنی ضرورتش را هم از همین عبارت فهمیده می‏شود. آقای پرورش بفرمایید.
پرورش- در استخدام کارشناس اگر باز مثل همان حکومت نظامی محدود بشود یعنی سال به سال تمدید بشود که خود این یک مسأله باشد که کارشناس بداند اینجا نمی‏تواند جا خوش کند.
نایب رئیس- بلی مشکل است واقعاً یک مسأله فوق العاده‏ای است حالا دوتا کارشناس می‏خواهند استخدام کنند مرتباً سال به سال به تصویب مجلس برسانند آن طرفش هم هست که واقعاً پیدا کردن افراد ... (پرورش- در آیین‏نامه داخلی مجلس می‏تواند قید بشود) بلی در قانون اساسی نباید قید کنیم که دست مجلس را باز بگذاریم که اگر مجلس مصلحت دید همان وقت که تصویب کند مدتش را هم محدود کند، این بهتر است برحسب مقتضیات باشد، خوب این اصل برای رأی‏گیری می‏خوانم عنایت بفرمایید.
حجتی کرمانی- بخش خصوصی چطور می‏تواند کارشناس خارجی استخدام کند؟ یعنی همان اشکالی که بر دولت وارد است بر بخش خصوصی وارد نیست که مستشاران خارجی بیایند اینجا؟!
نایب رئیس- چون بخش خصوصی ناچاراست با تأیید دولت بیاورد این است که یک آقا بالاسر دارد که دولت باشد ولی در مورد دولت ما خواستیم که یک ناظر برای دولت تعیین کنیم که آن هم مجلس است.
حجتی کرمانی- عملًا اگر دولت احتیاج به نظارت مجلس شورای ملی دارد در کاری هم که بخش خصوصی می‏کند باید مجلس شورای ملی ناظرش باشد.
نایب رئیس- آقای حجتی ببینید شما همیشه نظارت یک تعداد کارها را به دولت و یک تعداد کارها را به مجلس می‏دهید اگر ...
حجتی کرمانی- فلسفه‏ای که برای عدم نفوذ خارجی در ایران در مورد دولت هست در بخش خصوصی هم هست.
نایب رئیس- خوب دولت جلوی آن را می‏گیرد یعنی چون دولت در اینجا وجود دارد
</section>
<section type="page" number="894">
و خودش ذینفع نیست بنابراین او این نظارت را می‏کند اما در جایی که دولت بخواهد خودش ذینفع است، ذینفع فرق می‏کند، اجازه بدهید که اصل را بخوانم و اعلام رأی کنم.
اصل 68 (اصل هشتادو دوم)- استخدام کارشناسان خارجی از طرف دولت ممنوع است، مگر در موارد ضرورت با تصویب مجلس شورای ملی.
لطفاً رأی بگیرید. (اخذ رأی وشمارش آراء به عمل آمد و نتیجه به شرح زیر اعلام شد)
نایب رئیس- نتیجه آراء: عده حاضر در جلسه هنگام اخذ رأی شصت و دو نفر، تعداد کل آراء شصت و دو رأی، موافق پنجاه وپنج نفر، مخالف یک نفر، ممتنع شش نفر تصویب شد، تکبیر. (نمایندگان سه بار تکبیر گفتند)
6- طرح و تصویب 69 (اصل هشتاد و هشتم)
نایب رئیس- اصل 69 مطرح است که قرائت می‏کنم:
اصل 69- در هر مورد که نماینده‏ای از وزیر مسؤول درباره موضوعی از وظایف او سؤال کند آن وزیر موظف به جواب است و جواب نباید بیش از ده روز به تأخیر بیفتد مگر با عذر موجه به تشخیص مجلس شورای ملی.
آقای سبحانی بفرمایید.
سبحانی- عرض کنم این‏که در یک قیدش یک قسمتش گفته نشده است «و جواب نباید بیش از ده روز به تأخیر بیفتد» حال اگر تأخیر افتادن بدون عذر موجه یا اصلًا جواب نداد تکلیف چیست؟
نایب رئیس- معمولًا دولت را استیضاح می‏کنند که در اصول بعد خواهد آمد.
سبحانی- نه، استیضاح غیر از این است استیضاح یک اشکالی در کار دولت است.
نایب رئیس- عرض می‏کنم وقتی که وزیری جواب نداد معمولًا زمینه برای استیضاح فراهم می‏شود (یکی از نمایندگان- برای استیضاح باید ده نفر باشد.) این خودش زمینه فراهم می‏کند حالا اجازه بدهید شاید گروه برایش جواب دیگر داشته باشد لطفاً دوستان گروه یاداشت کنند بعد یکباره جواب بدهند.
سبحانی- آیا نباید روشن شود که این‏که این سؤال و جواب باید در مجلس انجام بگیرد و خارج از مجلس این سؤال‏ها مطرح نیست؟ مثلًا یک وکیل بگوید بیا در دفتر من یا خارج.
نایب رئیس- از عبارت فهمیده می‏شود در مجلس است، آقای آیت بفرمایید.
دکتر آیت- یکی از اشکالات همین بود که آقای سبحانی گفتند که من معتقدم اضافه بشود که اگر وزیری جواب نداد یا حتی جواب داد و قانع کننده نبود به تقاضای نماینده رأی اعتماد گرفته می‏شود. مسأله دیگر این است که فقط در مورد یکی از وزراءگفته شده است، بلکه وکیل از کل هیأت وزرا خواست سؤال بکند، من معتقدم این جمله هم باید بیاید، در هر موردی که نماینده‏ای از مسؤول یا هیأت وزراء ... (نایب رئیس- یعنی چه از هیأت وزرا)
مسائلی پیش می‏آید که در حد مملکت است مثلًا یک کاری انجام نشده است و مخصوص به وزیر به خصوصی هم ممکن است نباشد.
نایب رئیس- چطور می‏شود آخر؟ هر کاری حتماً مربوط به یک وزارت‏خانه است نمی‏شود یک کار مربوط به یک وزارت‏خانه نباشد. اصلًا معنی وزارت‏خانه این است که کارها را تقسیم‏
</section>
<section type="page" number="895">
می‏کنند پس کارها حتماً به یک وزارت‏خانه است.
دکتر آیت- یک مسائلی هست در مملکت که در صلاحیت هیأت وزرا است. (نایب رئیس- مثلًا ...) حالا من می‏توانم فکر کنم و بگویم، هست، توی این قوانین هم داریم نمی‏شود که گفت ....
نایب رئیس- مسؤولیت وزرا یک چیز، ولی چنین چیزی ظاهراً نیست بالاخره همیشه در هر کار درست است تصویب، با هیأت وزراست.
دکتر آیت- بعضی جاهاست که به یک و یا دو وزارت‏خانه مربوط می‏شود. (نایب رئیس- خوب، از هر دو سؤال می‏کنند) به این جهت من معتقدم که هیأت وزرا را بگذارید زیرا واقعاً در گذشته هم بوده است که از هیأت دولت در یک مورد به خصوصی سؤال می‏کردند.
نایب رئیس- بلی دیگر چیزی نیست؟ (دکتر آیت- خیر) آقای خامنه‏ای بفرمایید.
خامنه‏ای- اولًا این عبارت «درباره موضوعی از وظایف او» روشن نیست. (نایب رئیس- اگر «یکی از وظایف او» بگذاریم درست می‏شود؟) عبارتی باید باشد قریب به همان اولی. (نایب رئیس- درباره یکی از وظایف او) یا امری در حدود وظایف او، این جمله درست نیست و بعد این سؤال سؤالی است که با استیضاح فرق دارد، یعنی سوالیست که یکی از وکلا ءایرادی در امری از امور وزارت‏خانه به نظرش می‏رسد و سؤالی می‏کند، این سؤال را به چه صورت می‏کند؟ (نایب رئیس- معمولًا باید کتبی باشد.) از چه طریق با پست؟ (نایب رئیس- خیر آقا توی مجلس.) پس از این باید مشخص باشد که سؤالات نمایندگان از طریق رئیس مجلس ارسال می‏شود و پاسخ هم از آن طریق و ده روز مهلت هم برای پاسخ یک وزارت‏خانه کم است چون احتمال دارد که مرتب مجبور شوند عذر موجه درست کنند بنابراین مدت را پانزده روز و یا یک قدری بیشتر کنید.
نایب رئیس- آقای هاشمی‏نژاد شما می‏خواهید توضیح بدهید یا سؤالی دارید؟ (هاشمی‏نژاد- هر دو است) سؤالتان را حالا بفرمایید و توضیحتان را آخر این بحث بدهید که به سؤالات دیگر هم توضیح داده باشید.
هاشمی‏نژاد- اجازه بدهید هر دو را خیلی مختصر بیان کنم.
نایب رئیس- خوب بفرمایید من خواستم یکباره باشد.
هاشمی‏نژاد- در مورد سؤال من، این قسمتی که آقای خامنه‏ای فرمودندکاملًا مشخص است و درست هم است ملاحظه بفرمایید «در هر مورد که نماینده‏ای از وزیر مسؤول درباره موضوعی از وظایف او سؤال کند» باید تصریح بشود که این سؤال در مجلس طرح بشود والا ممکن است در راهرو، دربیرون، یا در وزارت‏خانه باشد و نماینده فردا بگوید آقا بنده وزیر را دیدم، سؤالی کردم، به من جواب نداد. بنابراین لازم است سؤال در مجلس به طور رسمی مطرح شود. و اما آن قسمتی که فرمودند که اگر بعد از ده روز پاسخ نداد چه کار بکنند، بعد از ده روز اگر پاسخ نداد استیضاح نمی‏کنند چون استیضاح در رابطه با کل دولت است اگر بنا باشد هر روز یک نماینده یک سؤال بکند و به او جواب ندهند در مجلس استیضاح مطرح بشود که آن دولت متزلزلی است و وضع درهمی دارد، و این هیچ کجای دنیا معمول نیست که این جور عمل بکنند به علاوه برای استیضاح بعداً اصل داریم این کار به خاطر این است که یک نوع الزام اخلاقی توأم‏
</section>
<section type="page" number="896">
با ضمانت اجرایی اجتماعی محدود برای وزیر باشد که اگر بعد از ده روز جواب نداد در روزنامه اعلام بکنند که ما سؤال کردیم و جواب ندارد ولی استیضاح برای این موضوع اصلًا معنی ندارد.
نایب رئیس- من فقط به عنوان یک توضیح به خود حضرت‏عالی عرض می‏کنم. در اصل بعد نوشتید «نمایندگان می‏توانند دولت یا یکی از وزرا را استیضاح کنند» بنابراین استیضاح از یک وزیر معنی دارد. خوب آقای فاتحی بفرمایید.
فاتحی- با بودن این اصل مخالفم.
نایب رئیس- بسیار خوب، آقای بشارت بفرمایید.
بشارت- اگر این سؤال مربوط به امور مملکت است و با سرنوشت مملکت بستگی دارد، این آقا وزیر که وزارت‏خانه‏اش خیلی منظم است، معاون دارد، مشاور دارد، برنامه‏هایش را پیش‏بینی کرده، کارهایش را هم نوشته یا گفته است، اولًا ده روز هم زیاد است و باید فوری جواب بدهد و بعد این عذر موجه هم درست نیست، هر روز می‏رود یک کاغذ از دکتر می‏گیرد، می‏گوید من مریض بودم یا می‏رود مسافرت، اگر این آقا خلافی کرده یا مسؤولیتش را انجام نداده ولو در کشور شوروی دارد مذاکره می‏کند باید فوری برگردد به ایران و جواب دهد تا دنیا بداند که ایران یک حکومتی دارد که آنی وزیر را احضار می‏کند و از او مسؤولیت می‏خواهد. بنابراین ده روز زیاد است و عذر موجه هم نباید باشد، بردارید.
نایب رئیس- آقای عضدی بفرمایید.
عضدی- سؤالی داشتم که از طرف آقایان مطرح شد.
نایب رئیس- آقای مکارم سوالی هست؟
مکارم شیرازی- سؤالی ندارم، یک وقت بخواهند صحبت کنند جواب خواهم داد.
نایب رئیس- پس توضیحی می‏خواهید بدهید، آقای قرشی بفرمایید.
قرشی- در کمسیون مشترک راجع به این جریان خیلی بحث شده است اول رأی بگیرید اگر رأی نیاورند مخالف می‏تواند صحبت کند که من فکر می‏کنم احتیاج به صحبت مخالف نیست.
نایب رئیس- متشکرم، آقای حجتی کرمانی.
حجتی کرمانی- من فقط توضیحی در مورد فرمایش شما، در مورد وزیری که در جواب آقای هاشمی‏نژاد فرمودید دارم، ظاهرا اگر هم وزیری به اصطلاح کار خلافی کرده باشد به خاطر مسؤولیت مشترک وزرا خود دولت استیضاح می‏شود و لذا این موضوع در پیش‏نویس وجود دارد که نمایندگان ملت می‏توانند دولت را استیضاح کنند ولو به خاطر کار یک وزیر هم که باشد هیأت دولت استیضاح می‏شود. (نایب رئیس- اصل 70 را مطالعه کنید) طبق اصل 70 نمایندگان می‏توانند دولت را استیضاح کنند .. (نایب رئیس- یا یکی از وزرا را) منتها برای خاطر یک وزیر، چون مسؤولیت مشترک وزرا در قانون پیش‏بینی شده است کل دولت استیضاح می‏شود مثلًا به خاطر کاری که وزیر بهداری کرده است.
نایب رئیس- حالا اجازه بدهید این را در اصل مربوط به استیضاح مطرح کنیم، خوب آقای فاتحی بفرمایید به عنوان مخالف صحبت کنید.
فاتحی- بعد از سلام به برادران، ما خودمان که داریم دعوت به نظم می‏کنیم و هیأت رئیسه‏ای تعیین کردیم مناسب است که هیأت رئیسه، نظم مجلس را رعایت کند و نظم بدهد
</section>
<section type="page" number="897">
و اگر بنا باشد فرد فرد نمایندگان هر کدام مجلس را دعوت به نظم و بحث کنند این بیشتر خودش وقت را می‏گیرد با اجازه آقایان بنده با بودن این اصل مخالفم، البته قسمتی از آنها را برادران به طور پراکنده بیان کردند و جمع‏بندیش به این صورت است که البته این اصل این بود که:
 «در هر مورد که نماینده‏ای از وزیر مسؤول درباره موضوعی که از وظایف اوست‏
سؤال کند آن وزیر موظف به جواب است و جواب نباید بیش از ده روز به تأخیر بیفتد، مگر با عذر موجه به تشخیص شورای ملی» مفاد این اصل آنچنان گسترده است و مطلق و همچنین نارسا و مبهم است که به نظر می‏رسد عملًا نتیجه‏ای جز درگیری، تضییع وقت و به تأخیر افتادن کارها نخواهد داشت به خصوص آن‏که با توجه به مفاد اصل هفتاد که اجازه استیضاح هر یک وزرا را به نمایندگان داده است دیگر هیچ نیازی به وضع یک اصل مستقل در این باره آن‏هم به این گستردگی شمول نمایندگان باقی نمی‏ماند جهات اطلاق در هر مورد بدون هیچ قید و شرطی اجازه می‏دهید که نمایندگان حتی پرسش که برخلاف مصلحت عمومی است مطرح کنند.
کلمه «نماینده‏ای» به صورت مطلق اجازه می‏دهد که پرسش‏ها بر اساس تمایل شخصی باشد حتی در صورت مخالفت نمایندگان دیگر هم مطرح می‏گردد
کلمه «سؤال کند» بدون تعرض به این‏که سؤال مثلًا در جلسه علنی باشد یا به گونه‏ای معین اجازه می‏دهید که پرسش‏ها ولو در جلسه خصوصی و دو نفره باشد باز هم بایستی جواب داده شود.
کلمه «موظف به جواب است» هیچ مشخص نشده است که در کجا و چگونه باید جواب داده شود و لذا حتی مواردی را که جواب فقط به شخص سؤال کننده داده می‏شود مشمول این اطلاق خواهد بود.
جهات نارسایی:
به تقاضای این اصل پاسخ وزیر مسؤول نباید بیش از ده روز به تأخیر افتد. در این جا هیچ توجهی به این‏که در صورت تأخیر بیش از ده روز، چه باید کرد، نشده است و این عذر موجه است می‏تواند باعث تأخیر جواب باشد در صورتی که مشخص نشده که با نظر چه کسی و یا کسانی بایستی موجه شناخته شود و این به نظر مجلس صحیح نیست چون که ممکن است جمعی عذر را موجه و جمعی غیر موجه بدانند.
نایب رئیس- آقای موسوی بفرمایید.
موسوی قهد ریجانی- امروز دیگر تحمل من از بین رفته و نمی‏دانم مطلبم را نگویم زیرا من دیروز در کرمانشاه بودم و اکثر سؤالات روی یک مسأله دور می‏زد و مردم نگران بودند که چرا صدای یک سری از افراد پخته و فهمیده را که مردم در طول مبارزات زندگیشان شناخته‏اند و اکنون در مجلس هستند نمی‏شنوند مثلًا در مورد مرحوم طالقانی زیاد سؤال می‏کردند. نسبت به دیگران زیاد سؤال می‏کنند. من فکر می‏کنم افرادی مثل من فرصت را از دیگران می‏گیریم و نمی‏گذاریم این مجلس را به آن صورت که شرعی است ادامه یابد و موازین شرعی را رعایت نمی‏کنیم. ما باید به دیگران حق بدهیم زیرا در این مجلس همیشه بزرگان ساکت می‏مانند. من انتظارم این است که دوستان یک مقدار رعایت بکنند و بگذارند آنها که حقشان است بیایند و صحبت کنند.
نایب رئیس- اجازه بدهید در مورد موضوعی که برادرمان آقای موسوی را نگران کرده است توضیح بدهم. با رویه‏ای که ما اتخاذ کردیم سعی می‏کنم در موقع سؤالات حقی از کسی گرفته نشود و در مورد موافق و مخالف، البته این‏طور هست که ممکن است بعضی زودتر نوبت‏
</section>
<section type="page" number="898">
بگیرند که خوشبختانه در مورد این اصل فقط آقای فاتحی به عنوان مخالف نوبت گرفته بودند که صحبت کردند ولی انتظار ما این است که وقتی دوستان اینجا تشریف می‏آورند، دقت بیشتری بکنند. من باید توضیحی به ایشان بدهم که یکی از سؤالات و یا علل مخالفتشان این بود که تشخیص عذر موجه با کیست؟ در حالی که ذیل اصل گفته شده است «نباید بیش از ده روز به تاخیر بیفتد مگر با عذر موجه به تشخیص مجلس شورای ملی» آقای مکارم به عنوان موافق می‏خواهند صحبت کنید بفرمایید.
مکارم شیرازی- بسم الله الرحمن الرحیم- من ترجیح دادم مخالفی صحبت نکند که نیازی به موافق باشد زیرا بحث ما قبلًا شده است، ولی به عنوان ضرورت چون مخالفی صحبت کرده است موافق هم باید صحبت کند، این است که وقت سروران عزیز را اشغال می‏کنم. چند ایراد به این اصل گرفته شده است که باید جواب گفته شود. اول گفتند این اصل گسترده و نارسا و باعث درگیری و تضییع وقت مجلس و امثال اینها است. فلسفه این اصل واضح است زیرا یک موقع ممکن است وزیر تخلفی بکند و تخلف ممکن است در یک حوزه خاصی باشد بنابراین باید نمایندگان ملت حق داشته باشند داد مردم را در مجلس بزنند. کار نمایندگان فقط تصویب قوانین نیست، بلکه وظیفه نمایندگان این است که داد مردم و حوزه انتخابیه خودشان را در مجلس بزنند. بنابراین حداقل به نماینده حق داده شده است که در مجلس بگوید در حوزه انتخابیه من یک چنین اقدامی از طرف وزارت کشاورزی شده است که وزیر کشاورزی بیاید و توضیح بدهد که به چه مجوزی این کار را کرده است. بعداً یا وزیر کشاورزی نمی‏آید که مردم می‏فهمند یک چیزی در کار است، که خودش یک اثر در سطح عموم دارد، یا وزیر جواب می‏دهد و جوابش قانع کننده است که سوء تفاهم برطرف می‏شود و همه متحد با هم کارها را پیش می‏برند، یا جواب قانع کننده نیست که معلوم شود خیانتی شده است که باید فکری برایش کرد. بنابراین نه تضییع وقت مجلس است و نه درگیری، بلکه رساندن صدای مردم به گوش اولیاء امور در یک مرکز رسمی مملکت است. واما اشکال دیگر که که اگر وزیر جواب نیاید چه می‏شود؟
لازم نیست برای هر مسأله زندان یا مجازات تعیین کنیم، خود این یک مسأله است. من وقتی در سطح عموم به فلان آقاگفتم من حاضرم در این مسأله با شما مناظره تلویزیونی داشته باشم و شما نیامدید مردم می‏فهمند یک چیزی در کار است و خود یک ضمانت اجرایی است اجتماعی ایجاد می‏کند. و اما این‏که فرمودند در ماه بعد اجازه استیضاح داده شده و کفایت می‏کند این درست نیست، برای این‏که استیضاح یک مرحله بالاتری است. یک وقتی واقعا در یک حوزه خاص یک خلافی واقع شده است یا یک کاری در سطح مملکت شده است ولی مبهم است نباید وزیر را استیضاح کرد بلکه باید از او سؤال کرد. وقتی قوانینی برخلاف کاری و یا خیانت به دست بیفتد نوبت به استیضاح می‏رسد. پس دفاع از حق مردم دو مرحله دارد، مرحله اول که سؤال باید باشد و مرحله استیضاح که یک مرحله بالاتری است و این حداقل چیزی است که نمایندگان مردم برعهده دارند. و اما این‏که فرمودند یک کسی ممکن است تبانی داشته باشد و بخواهند اسرار مملکت را به خارج درز کند از وزیر سؤالی کند و وزیر را به جلسه علنی مجلس بکشاند و مسائل مطرح شود و بیگانگان بشنوند، در جلسه هفت نفری هم این بحث بود، جوابش این است که وزیر طبق آن ماده‏ای که محل بحث واقع شده ولی هنوز تصویب نشده است حق دارد تقاضای تشکیل جلسه خصوصی کند و بگوید من جواب این سؤال را دارم، اما از مجلس خواهش می‏کنم جلسه غیر علنی‏
</section>
<section type="page" number="899">
تشکیل بدهد و من جواب را در آنجا می‏گویم که از این نظر مشکلی پیش نیاید. و اما این‏که فرمودند «موظف به جواب است در کجا؟» این مورد را برای این‏که سؤال دیگران هم جواب داده شود در یک جلسه می‏شود جواب داد. وزیر موظف است در مجلس حضور پیدا کندو جواب نماینده را بدهد. اگر عبارتی را کافی نمی‏دانید «حضور پیدا کنید» به عبارت اضافه می‏شود و مطلب تمام خواهد شد و اما این‏که فرمودند عذر موجه باعث تأخیر می‏شود، من فکر می‏کنم ایشان متناقص ایراد وارد کردند، از یک طرف می‏گویند وقت مجلس را می‏گیرند و از یک طرف می‏گویند اگر عذر موجه ذکر کردید ابهام پیدا می‏کند. مسلم است هر کجا عذر موجهی هست، مجلس هم تشخیص می‏دهد که عذر موجه یا غیر موجه است. پس این یک اصل مردمی است برای روشن شدن مردم کشور و رساندن داد مردم به گوش اولیاء امور در یک مرکز رسمی و اگر عبارتش کم یا زیاد است اصلاح می‏شود زیرا ضرورتش کاملًا روشن است.
نایب رئیس- آقای رشیدیان فرمایشی دارید؟
رشیدیان- در مورد ضمانت اجرایی فرمایش شما قانع کننده نبود.
ربانی شیرازی- در صورتی که از وزیر سؤال شود یا پاسخ می‏دهد یا نمی‏دهد. اگر پاسخ قانع‏کننده باشد آن نماینده می‏تواند نه نفر دیگر را با خودش همراه کند و وزیر را استیضاح کند.
نایب رئیس- من عرض کردم که معمولًا زمینه را برای استیضاح فراهم می‏کند. لازم است در مورد مطلبی که برادرمان آقای گفتند، یک یادآوری بکنم، چون همان‏طور که ملاحظه کردید صورت اسامی که ما نوشتیم تمام شد و هر کسی که حرفش را زد یعنی هم مخالف حرفش را زد و هم موافق و چنان نیست برای این‏که دوستان عزیز اظهار نظر بکنند تنگنایی وجود داشته باشد.
موسوی قهد ریجانی- اجازه بدهید می‏خواهم چند کلمه‏ای صحبت کنم.
نایب رئیس- اگر ممکن است بعداً صحبت بفرمایید چون می‏خواهم اعلام رأی کنم و این توضیحی که من خدمتتان دادم برای این بود که ما اینجا هستیم و می‏بینیم در جو جلسه هیچ‏گونه تنگنائی برای اظهار نظر نیست، شما نکته دیگری را می‏خواستید بفرمایید ومن هم آن نکته را فهمیدم ولی خواستم موضوع را روشن کرده باشم.
موسوی قهدریجانی- مردم احساس کرده‏اند که بعضی از افراد که صحبت می‏کنند دیگران عکس العمل نشان می‏دهند و عکس العمل به خاطر این است که چندین بار درباره یک مسأله صحبت شده و جواب داده شده است. افراد بیرون چندین تصور می‏کنندکه اینجا کسی نمی‏تواند حرفش را بزند.
نایب رئیس- بله الحمد الله همه می‏تواند به طور آزاد حرف بزنند. اصل 69 را برای رأی‏گیری قرائت می‏کنم‏
اصل 69- در هر مورد که نماینده‏ای از وزیر مسؤول درباره یکی از وظایف او سؤال کند آن وزیر موظف است در مجلس حاضر شود.
نبوی- لزومی ندارد در مجلس حاضر شود می‏تواند کتباً جواب بفرستد. (نایب رئیس- خیر، باید در مجلس حاضر شود.) می‏تواند معاونش را بفرستد.
نایب رئیس- منظور این است که باید حاضر شود و جواب بدهد و یا معاون پارلمانی خودش‏
</section>
<section type="page" number="900">
را برای جواب بفرستد که مثل حضور اوست. اجازه بفرمایید من بار دیگر اصل را برای اخذ رأی قرائت می‏کنم:
اصل 69 (اصل هشتادو هشتم)- در هر مورد که نماینده‏ای از وزیر مسؤول درباره موضوعی از وظایف او سؤال کند آن وزیر موظف است در مجلس حاضر شود و به سؤال جواب دهد و این جواب نباید بیش از ده روز به تأخیر بیفتد مگر با عذر موجه به تشخیص مجلس شورای ملی.
لطفاً رأی بگیرد. (در این هنگام اخذ آراء و شمارش آن به عمل آمد و نتیجه به شرح زیر قرائت شد)
نایب رئیس- عده حاضر در جلسه هنگام اخذ رأی شصت و سه نفر، تعداد کل آراء شصت و پنج نفر رأی، دو رأی به قید قرعه خارج شد می‏شود شصت وسه رأی، موافق شصت نفر، مخالف یک نفر، ممتنع دو نفر، بنا تصویب شد، تکبیر. (حضار سه مرتبه تکبیر گفتند)
7- طرح اصل 70
نایب رئیس- اصل 70 مطرح است که قرائت می‏کنم:
اصل 70- نمایندگان می‏توانند دولت یا یکی از وزرا را استیضاح کنند استیضاح در صورتی قابل طرح است که حداقل به امضای ده نفر از نمایندگان برسد. پاسخ به استیضاح باید ظرف ده روز از تاریخ تقدیم آن از طرف دولت یا وزیر مسؤول داده شود مجلس پس از استماع پاسخ، به دولت یا آن وزیر رأی اعتماد می‏دهد. در صورت اخیر دولت یا وزیر مورد استیضاح معزول است و نخست وزیر یا آن وزیرنمی‏تواند در هیأت دولتی که بلافاصله تشکیل می‏شود شرکت کند.
نایب رئیس- چند نفر از دوستان اسم نوشته‏اندکه باید دید که کدام یک از آقایان سؤال دارند یا موافق یا مخالف هستند، آقای سبحانی بفرمایید. (سبحانی- من سؤال تکمیلی دارم) بفرمایید.
سبحانی- در این اصل یک شق آمده است. پس استماع پاسخ دو صورت است یا رأی اعتماد می‏دهد و یا نمی‏دهد. اما یک شق را نگفته است که اگر دولت یا وزیر پاسخ نداند چطور می‏شود، چون در این عبارت چنین موردی نیست پس باید تکلیف آن روشن شود.
نایب رئیس- بلی ظاهراً باید در اینجا پیش‏بینی شود، چون باید رأی عدم اعتماد بدهند. (سبحانی- و همچنین امتناع دولت از پاسخ دادن) اجازه بفرمایید شاید دوستان توضیح دیگری برای این موضوع داشته باشند. آقای طاهری اصفهانی بفرمایید.
طاهری اصفهانی- اگر نخست وزیر یا وزیر در مجلس حاضر شود و جواب قانع کننده ندهد در قانون درج شده است که مجلس حق دارد رأی عدم اعتمادبه او بدهد بنابراین الویت‏هایی که ما می‏گوییم ظاهراً یکی از مصادیقش در اینجاست چون وقتی حاضر می‏شود و جواب قانع‏کننده ندهند این حق برای مجلس هست، پس وقتی برای جواب حاضر نشوند به طریق اولی است.
نایب رئیس- نظر آقایان این است که تصریح شود. آقای خامنه‏ای بفرمایید.
خامنه‏ای- این اصل ناقص است. من سؤال ندارم بلکه می‏خواهم نقص آن را بگویم.
نایب رئیس- پس اگر پیشنهادی تکمیلی دارید بعداً تشریف بیاورید و به عنوان مخالف صحبت بفرمایید.
خامنه‏ای- من مخالف نیستم و فکر می‏کنم اگر اجازه بفرمایید مطلب قابل حل باشد. (نایب رئیس- بفرمایید) «نمایندگان می‏توانند دولت یا یکی ازوزرا را استیضاح کنند» ما در
</section>
<section type="page" number="901">
اینجا خیلی به وضوح برگزارکرده‏ایم. البته هفتاد سال سابقه پارلمانی هست و ما یک رویه داریم ولی ما باید دلیل استیضاح را بدانیم که برای چیست. اینجا باید بگوییم «در هر مورد از اختیاراتش به علت مسامحه در اجرای قوانین یا عدم اجرا یا سوء اجرای آن» یعنی موارد استیضاح روشن باشد یعنی اگر نماینده‏ای از نخست وزیر یا وزیر خوشش نیامد بهانه‏ای پیدا می‏کند و ما نمی‏توانیم بگوییم مورد استیضاح نبوده است و در قسمت بعد حداقل به امضای ده نفر از نمایندگان برسد.
نایب رئیس- حال که شما یک یک عبور می‏کنید برای صرفه‏جویی در وقت اگر بخواهیم این نکته‏ای را که سر کار می‏فرمایید رعایت کنیم مناسب است که بگوییم با ذکر دلیل استیضاح کند.
خامنه‏ای- این دلیل نبودکه عرض کردم چون ممکن است بی‏نهایت دلیل باشد. (مکارم شیرازی- استیضاح یک اصطلاح است)
نایب رئیس- بلی یک اصطلاح پارلمانی است. آقای خامنه‏ای لطفاً ادامه بدهید.
خامنه‏ای- در قسمت بهتر است طریقه استیضاح را روشن کنیم و من عقیده‏ام این است که استیضاح در مجلس شفاهاً ابراز شود و به دولت کتباً ارسال شود که در مذاکرات مجلس هم بیاید و پخش شود. بنابراین در این قسمتی که می‏گویند به امضاء ده نفر ازنمایندگان برسد خوب است اضافه کنیم این استیضاح باید شفاهاً در مجلس طرح و کتباً به دولت ارسال گردد. در قسمت سوم «پاسخ به استیضاح باید ظرف ده روز از تاریخ تقدیم آن از طرف دولت یا وزیر مسؤول داده شود» گاهی اوقات استیضاح‏ها احتیاج به رسیدگی به پروندها و تهیه دلایل دارد و این ده روز امکان تهیه پاسخ را نمی‏دهد و باید مهلت بیشتری که با نظر رئیس مجلس یا به صورت دیگری باشد در این قسمت پیش‏بینی بکنیم. «مهلت بیشتر برای وزیر مسؤول بسته به نظر ریاست مجلس است» و همچنین درآن قسمتی که آقای سبحانی هم اشاره کردند من عبارتی نوشته‏ام به این ترتیب «هر وزیری از جواب استنکاف کند یا از عهده جواب کافی بر نیاید و تخلف او احراز شود با رأی عدم اعتماد ساقط می‏شود و در صورتی که عمل او بر اساس قانون دارای مجازاتی باشد مجازات خواهد شد.» این یک قید توضیحی است که مفید است و اشکالی ندارد ضمناً «استیضاح معزول است» به جای کلمه «معزول»، «ساقط» گذاشته شود، و ضمناً در بعضی از نقاط آراء ممتنع را به حساب مخالف می‏گذارند اگر هم ما این موضوع را دراینجا پیش‏بینی کنیم بد نیست.
نایب رئیس- من یک نکته‏ای را تذکر بدهم که از رویه سؤالات برخی از دوستان چنین اثبات می‏شود که فکر می‏فرمایند همه جزییاتی که می‏توانند بعداً بیاید، یعنی نقش اساسی سعی می‏شود فقط آنهایی که نقش بنیادی و تعیین‏کننده دارد نوشته شود و جزییات می‏تواند بعداً بیاید و یا کیفیتش در آیین‏نامه مجلس می‏آید. آقای مقدم مراغه بفرمایید. (مقدم مراغه‏ای- من با این اصل مخالف هستم.) بسیار خوب اسم جناب‏عالی را جزو مخالفین یادداشت می‏کنم. آقای موسوی تبریزی بفرمایید (موسوی تبریزی- من موافق هستم) بسیار خوب. آقای ربانی املشی بفرمایید.
ربانی املشی- در این جا از دو مقام استیضاح می‏شود یا از وزیر و یا از دولت که قاعدتاً هیأت دولت منظور است (نایب رئیس- یعنی مجموعی است) و نخست وزیر تنها منظور نیست. آن وقت بعداً آمده است «و نخست وزیر و یا آن وزیر نمی‏تواند در هیأت دولتی که بلافاصله تشکیل می‏شود شر کت کنند» در صورتی که اگر استیضاح از هیأت دولت باشد، هیأت دولت دیگر نمی‏تواند در هیأت دولتی که بلافاصله تشکیل می‏شود شرکت کند نه فقط نخست وزیر.
</section>
<section type="page" number="902">
نایب رئیس- خیر منظور این نبوده است، درست است که وزرا مسؤولیت مشترک دارند ولی استیضاح از هیأت دولت مستلزم این نیست که یک یک وزرا در آن مورد تقصیر خیلی برجسته‏ای داشته باشند. (ربانی املشی- یعنی تقصیر فقط متوجه نخست وزیر است؟) یعنی تقصیر فقط متوجه او نیست و به نظر ما مسؤولیت درجه اول با اوست زیرا نخست وزیر یک مسؤولیت درجه اول در هیأت دولت دارد. این است که تقسیم کرده‏ایم و گفته‏ایم کار یا در یک وزارت‏خانه معین است که در این مورد مسؤولیت درجه اول متوجه آن وزیر است و یا در مجموع کار دولت است که مسؤولیت درجه اول متوجه نخست وزیر است وبه همین دلیل خواسته‏اند فقط او را محروم کنند.
ربانی شیرازی- در صورتی که به دولت یا وزیر رأی اعتماد ندهند دولت ساقط است و اعضای آن نمی‏توانند در دولت جدید شرکت کنند.
نایب رئیس- چرا هیچ یک از وزرا نمی‏توانند در دولت جدید شرکت کنند؟ (ربانی شیرازی- زیرا مجلس به دولت رأی عدم اعتماد داده است نه به فرد) سالبه نقیض موجبه کلیه جزییه است. (ربانی شیرازی- وقتی به دولت رأی اعتماد ندارید ساقط می‏شود.) سؤال ایشان مربوط به ذیل است که در دولت بعد نمی‏تواند شرکت کنند. ایشان این را می‏پرسند و می‏گویند در ذیل اصل گفته شده است که اگر استیضاح قانع کننده نبود و منجر به رأی عدم اعتماد شد در یک مورد گفته‏اید وزیر مربوط نمی‏تواند در کابینه بعدی شرکت کند و در مورد دولت فقط گفته‏اید نخست وزیر، در حالی که ایشان می‏گویند باید گفته شود هیچ یک از وزرا حق شرکت در هیأت دولت بعدی را نخواهند داشت. توضیح من این است که چون نخست وزیر در کابینه مسؤولیت ویژه‏ای دارد این است که آنجایی که اعتراض متوجه ترکیب کار دولت است که چون نخست وزیر در کابینه مسؤولیت ویژه‏ای دارد این است که آنجایی که اعتراض متوجه ترکیب کار دولت است فقط خواسته‏اند این ممنوعیت برای نخست وزیر باشد که احساس مسؤولیت سنگین‏تر کند.
ربانی املشی- ولو این‏که این مسؤولیت از ناحیه وزرا متوجه نخست وزیر شده است.
 (نایب رئیس- یعنی یک وزیر یا کل) ممکن است چندتا وزیر باشد. (نایب رئیس- خوب همان چند وزیر را استیضاح می‏کنند) اگر به دولت ایرادی می‏شود چه بسا ممکن از ناحیه چند وزارت‏خانه باشد والا دولت خودش یک مسؤولیت علیحده‏ای غیر از وزارت‏خانه ها ندارند.
نایب رئیس- در این مورد رویه صحیح این است که بیایند وآن سه یا چهار وزیر را استیضاح کنند و همیشه اگر خواستند بگویند دولت یعنی ملت از مجموعه کار دولت راضی نیست و از مدیریت مجموعه هیأت دولت راضی نیست و حالا که از مجموعه هیأت دولت راضی نیست ممکن است در این مجموعه یک یا دو فرد لایق وجود داشته باشند اما نتوانسته‏اندبه مجموعه اعتبار و آبرو بدهند. آقای آیت بفرمایید.
دکتر آیت- به نظر من «ده نفر» زیاد است برای این‏که در ادوار مجلس داشته‏ایم که یک نفر مانند مدرس ناچار بوده است استیضاح را امضاء کند. حالا نمی‏گوییم یک نفر ولی ده نفر معمولًا پیدا نمی‏شود بهتر است پنج نفر بکنیم که استیضاح مقدورباشد.
نایب رئیس- آ قای هاشمی‏نژاد بفرمایید.
هاشمی‏نژاد- وقتی می‏گویید یک وزیر استیضاح می‏شود آیا معمول هست که به یک وزیر رأی عدم اعتماد بدهند؟
</section>
<section type="page" number="903">
نایب رئیس- بلی غیاباً به او رأی عدم اعتماد بدهند.
مکارم شیرازی- آقایان گفته‏اند دو تا ده روز، بیست روز می‏شود و خیلی چیزها.
نایب رئیس- آقای مکارم لااقل باید می‏نوشتید که در صورتی که حاضر نشود و یا حاضر شود و پاسخ قانع کننده‏ای ندهد لااقل در هر دو صورت را می‏نوشتید. آقای حجتی کرمانی بفرمایید.
حجتی کرمانی- برای تکمیل فرمایش آقای خزعلی اگر در همان اخطار اولیه که به دولت می‏شود اعلام شود که اگر ظرف ده روز به مجلس نیاید عزل می‏شود. دیگر این‏که وزرا اگر مسؤولیت مشترک دارند دیگر استیضاح یکی از وزرا به نظر درست نمی‏رسد و همان پیش‏نویس درست بود برای این‏که اگر مسؤولیت واقعاً مشترک است به این علت است که اگر خطای یک وزیر در هیأت دولت مطرح شده و آنها یا اطلاع داشته یا نداشته‏اند، اگر اطلاع دارند که مسؤول هستند اگر هم اطلاع ندارند باز استیضاح می‏شوند که چرا بدون اطلاع شما فلان وزیر فلان کار را کرده بنابراین عبارت «با یکی از وزراء» به نظر نمی‏رسد که درست باشد.
نایب رئیس- اجازه بدهید که من به هر دو سؤال جواب بدهم، اما راجع به اولی اگر ما اینجا نوشتیم که اگر سر ده روز هم نیامد غیاباً به او رأی عدم اعتماد می‏دهند دیگر نامه مجلس نمی‏خواهند چون وقتی در قانون اساسی هست از آن بی‏نیاز هستیم اما راجع به مسأله دومی که سؤال فرمودید دولت می‏آید یک وزیرش را خودش عوض می‏کند آنجا چکار کرده؟ ترمیم کابینه راجع به یک وزیر است بنابراین واقعاً اگر نقصی در کار دولت ناشی از یک وزیر است این مسأله را متوجه کل دولت کردند معنی ندارد لذا در مورد مسؤولیت مشترک وزرا در پیش‏نویس ظاهراً این است. (علی تهرانی- درهمین اصل است) آقای تهرانی این را پیدا کنید این‏که عرض می‏کنم چیز دیگری است اجازه بدهید ببینید به چه سوالی جواب می‏دهم «در مسؤولیت مشترک وزارت‏خانه این جزء وظایف هیأت دولت است» من آن‏طور یادم است که در پیش‏نویس وقتی تهیه می‏شد این‏طور نوشته شده بود که وزرا مسؤولیت مشترک دارند مگر در وظایف اختصاصی هر وزرارت‏خانه که در آنجا وزیر مربوط مسؤول است، در ذهن من هست که چنین جمله‏ای بوده است (تهرانی- نوشته است «نخست وزیر یا وزیرمورد استیضاح نمی‏تواند در هیأت دولت شرکت کند») به هر حال ایشان می‏فرمایند در پیش نویس‏ها در مورد یک وزیر هم آمده است یعنی هر دو آمده ولی در مورد مسؤولیت مشترک وزرا این تفکیک در ذهن من هست، که آن روز انجام شد آقای خزعلی بفرمایید بخوانید.
</section>
<section type="page" number="904">
خزعلی- «هیأت وزیران مسؤول وظایف خاص خویش در برابر مجلس است یعنی در اموری که به تصویب هیأت وزیران می‏رسد مسؤول اعمال دیگران نیز هست».
نایب رئیس- این همان مطلبی است که عرض کردم در پیش‏نویس قبلی بوده است که رسیدگی شده و به این ترتیب در آمده. آقای فارسی بفرمایید.
فارسی- آقای خامنه‏ای می‏فرمایند که بعداً در آیین‏نامه مجلس خودشان می‏نویسند بعضی چیزها هست که نمی‏شود مثلًا این قید ده روزی که گذاشته شده شاید کافی نباشد.
نایب رئیس- این حالت کپی بودن و این چیزها را گفتیم والا آن مطالب باید انجام شود آقای قرشی بفرمایید.
قرشی- اگر در اثر عدم لیاقت یا خیانت دو سه نفر وزیر، دولت سقوط کرد به حکم «ولاتزر وازره وزر اخری» آیا در حق بیمه وزیران ظلم نشده است؟ اینجا یک توضیحی داده شود که مسؤولیت فقط متوجه آنها بوده بقیه که تقصیری ندارند، اگر اشکالی ندارد یک توضیحی بدهند.
نایب رئیس- من خدمتتان توضیح می‏دهم ببینید آقای قرشی یک وقت است که یک وزیر کارش عیب دارد، که استیضاح خود به خود متوجه اوست ولی یک وقت است که درباره سه وزیر یا دو وزیر است آن وقت قاعده این است که استیضاح را متوجه دو یا سه وزیر بکنند ولی اگر پانزده وزیر یا دوازده نفر کارشان را خوب انجام نمی‏دهند معمول این است که می‏گویند معلوم می‏شود نخست وزیر در اداره یا انتخاب وزرا دقتش کافی نیست و کارایی لازم را ندارد در نتیجه می‏خواهند نخست وزیر را عوض کنند و به محض این‏که شما نخست وزیر را عوض کردید کابینه ساقط می‏شود چون کابینه را می‏شود با تغییر یک وزیر حفظ کرد ولی با تغییر نخست وزیر دیگر نمی‏شود کابینه را حفظ کرد، ممکن است تمام وزرا در کابینه بعدی شرکت کنند، همین قدر که قرار است نخست وزیر عوض بشود باید کل کابینه عوض بشود چرا؟ برای این‏که آن کس که همکار انتخاب می‏کند و وزیر انتخاب می‏کند معمولا نخست وزیر است، در فصول آینده می‏بینید که مجلس معمولا اول مسؤولیت نخست وزیر را برای نخست وزیری قبول می‏کند، بعد او می‏رود وزرای خود را انخاب و به مجلس معرفی می‏کند و از مجلس رأی اعتماد می‏گیرد این است که نخست وزیر نقش محوری دارد یعنی با تغییر او هیأت دولت عوض می‏شود یعنی وقتی کابینه رفت و آنها رفتند منافاتی با آیه «لَا تَزِرُ وَازِرَهٌ وِزْرَ أُخْرَى» ندارد، بلی این‏که می‏فرمایید که هیچ یک از وزرا نتوانند در کابینه بعدی شرکت کنند که پیشنهاد یکی از دوستان بود، آن مصداق این نیست که می‏فرمایید، آن هم خوشبختانه اینجا رعایت شده آقای مکارم بفرمایید.
مکارم شیرازی- بنده با استفاده از افکار آقایان چیزی که به نظرم رسید سه نکته مبهم در این اصل هست که اگر آنها اصلاح بشود می‏توانیم روی آن تصمیم بگیریم، یکی این است که در اصل قبلی عذر موجه بود (نایب رئیس- اینجا هم یادداشت کردم) عذر موجه به تشخیص مجلس، دوم این‏که در صورتی که در موعد مقرر پاسخ قانع کننده نداد یا اصلا حاضر به پاسخگویی نشد (نایب رئیس- این‏هم یادداشت شده) سوم رأی عدم اعتماد یعنی چه؟ رأی اعتماد را دولت باید بخواهد، بنویسیم: «دولت باید بعد از این رأی اعتماد بخواهد» اگر دادند می‏ماند والا اگر رأی ممتنع هم بدهند می‏رود، لازم نیست بنویسیم رأی عدم اعتماد. بنابراین آن عبارت «رأی عدم اعتماد» را حذف کنید و بنویسید: «دولت باید رأی اعتماد بگیرد».
</section>
<section type="page" number="905">
تا به حال هم همین‏طور بوده است این سه نکته مبهم بود که عرض کردم.
نایب رئیس- این همان مطلبی است که آقای خامنه‏ای هم گفتند که در برخی موارد رأی ممتنع حکم رأی مخالف دارد آن دو موضوع یادداشت شده بود این هم باید یادداشت بشود.
دکتر آیت- یک قسمت هم باید جدا بشود و بنویسیم: «اگر جواب نداد خود به خود عزل بشود» چرا رأی عدم اعتماد بدهند؟
نایب رئیس- خیر نمی‏شود باید رأی بدهند اینها را یادداشت می‏کنم آقای مراغه‏ای به عنوان مخالف اگر هنوز هم مخالف هستید بیایید صحبت کنید.
طاهری اصفهانی- تا آقای مراغه‏ای پشت تریبون می‏روند من عرض می‏کنم که این تناقض صدور را که آقای ربانی گفتند ما جواب این را خوب نفهمیدیم اگر یکی از وزرا استیضاح شد یا جواب قانع کننده نداد و یا حاضر نشد، به چه مناسبت ذیل این نوشته است «و در صورتی که رأی اعتماد به آن وزیر داده نشد نخست وزیر یا آن وزیر ...» آن وزیر درست، نخست وزیر چرا؟ اگر یک وزیر ساقط بشود نخست وزیر که محور کار است نباید ساقط بشود.
نایب رئیس- در آنجا نوشته شده است: «در صورت اخیر دولت یا وزیر ...» یعنی یک وقت استیضاح از وزیر است، وزیر معزول است و اگر استیضاح از کل دولت است کل دولت معزول است.
طاهری اصفهانی- نوشته است نخست وزیر یا آن وزیر نمی‏تواند در هیأت دولتی که بلافاصله تشکیل می‏شود شرکت کند.
نایب رئیس- یعنی اگر یک وزیر معزول است که دیگر هیأت دولت تشکیل نمی‏شود ولی اگر قرار است نخست وزیر معزول بشود که دیگر نمی‏تواند در هیأت دولت شرکت کند چون اگر یک وزیر باشد دیگر دولت جدید نیست.
طاهری اصفهانی- درست است آن یک وزیر معزول است و یک وزیر به جای او انتخاب می‏کنند.
نایب رئیس- ما هم این را می‏گوییم در این حالت که دولت تشکیل نمی‏شود نوشته شده «و نخست وزیر و آن وزیر نمی‏تواند در هیأت دولتی که بلافاصله تشکیل می‏شود شرکت کند» اگر وزیر مورد استیضاح است وزیر نمی‏تواند، اگر دولت مورد استیضاح است آن وقت شامل نخست وزیر می‏شود والا اگر وزیر مورد استیضاح باشد که شامل نخست وزیر نمی‏شود.
حجتی کرمانی- آقای طاهری عبارت این اصل به صورت لف و نشر مرتب است زیرا نوشته است «دولت یا وزیر مورد استیضاح معزول است» بنابراین در صورتی که دولت معزول باشد منظور نخست وزیر است در صورتی که وزیر مورد استیضاح باشد او نمی‏تواند شرکت کند.
نایب رئیس- صحیح است آقای مقدم مراغه‏ای بفرمایید.
مقدم مراغه‏ای- به نام خدا. البته همان‏طور که آقای بهشتی فرمودند در ضمن سؤالات قسمتی از مطالب عنوان شد و بنده چون گفته بودم مخالف هستم باید دلیل مخالفتم را عرض کنم به طور کلی از این نظر بود که این اصل به عقیده بنده تضعیف قوه مقننه است یعنی با این تصور این اصل تنظیم شده که همیشه طرفداران انقلاب در مجلس هستند و اکثریت با آنها خواهد بود و هیچ نگرانی وجود نخواهد داشت و حال آن‏که ممکن است همیشه این‏طور نباشد زیرا این قانونی که الان تدوین می‏شود برای یک سال و دو سال و سه سال نیست، در آینده شرایطی‏
</section>
<section type="page" number="906">
ممکن است ایجاد بشود که یک نفر بتواند مطالبی را عنوان بکند که سبب بیزاری مردم بشود و مردم را به محور اصلی انقلاب برگرداند و حرکتی را که قبلا داشته ادامه بدهد، این قید ده نفر ممکن است اشکال به وجود بیاورد سابقه تاریخی هم دارد و آقای آیت هم فرمودند، همان استیضاح مدرس یا استیضاحی که در مجلس پانزدهم شد، اول سه نفر بودند و حتی دولت موفق شد که دو نفر از آنها را وادار کند که استیضاحشان را پس بگیرند و یک نفر با افشاگری خدماتی که کرد نامش در تاریخ ایران ضبط بشود که توانست موجب یک تغییرات کلی بشود به این جهت است که بنده فکر می‏کنم با مطلبی که آقای خامنه‏ای فرمودند که به طور کلی استیضاح نباید وسیله بشود و هر روز سبب ایجاد اشکال و به اصطلاح نباید وسیله‏ای بشود برای چوب گذاشتن لای چرخ دولت، استیضاح باید موجه و مدلل باشد ولی قید این‏که ده نفر آن را امضاء کنند مشکل است. بنده خودم درهمین مجلس وقتی خواستم طرحی را تهیه کنم که پانزده نفر قید شده بود دیدم که چقدر اشکال دارد و به همین جهت است که برای تصویب قوه مقننه باید شرایط روز را در نظر بگیرم، ممکن است تا چند سال دیگر این نگرانی نباشد ولی ممکن است روزی بیاید که یکی از آقاین در آنجا یک افشاگری بکند که راه برای خودتان پیدا نکنید به این جهت بنده فکر می‏کنم ذکر و قید ده نفر از این جمله حذف بشود و ذکر این‏که در چه مواردی استیضاح امکان دارد با چند کلمه روشن در مسائل کلی باشد. یکی هم این‏که این مطلب را دو مرتبه ضمن صحبت گفتم یکی در اصل قبلی یکی هم در اینجا گفته شد که اگر وزرا نیامدند جواب بدهند چه خواهد شد، باید بگویم این یکی از وظایف آیین‏نامه است همان‏طوری که اطلاع دارید اگر وزیری برای ادای پاسخ به مجلس نیامد یا برای جواب اسنیضاح حاضر نشد این امر رجوع می‏شود به کمیسیون تحقیق و در آیین‏نامه‏های مجلس پیش‏بینی شده و بعداً هم می‏شود که برای این‏گونه موارد چه بکنند و حتماً مجلس آینده یک چنین آیین‏نامه‏هایی خواهد داشت.
اکرمی- آقای مراغه‏ای اگر ممکن است در مورد فشاری که آن روز گفتید توضیح بدهید.
مقدم مراغه‏ای- آقای اکرمی فرمودند که آن روز من گفتم که به من فشار می‏آورند بنده این همه فشار را آن روز عرض کردم فشار نه به آن معنی وقتی می‏بینم که دوستان علاقه دارند اصول زودتر تصویب بشود بالاخره ما همه انسان هستیم و مخصوصاً بین ما الفت و دوستی پیدا شده که بنده به اغلب آقایان ارادت دارم به این معنی وقتی که جریان را به این شکل می‏بینم احتیاط می‏کنم از آن نظر بود خود آقای علی تهرانی آن روز به شوخی گفتند من به ایشان فشار آوردم فشار ایشان فشار به آن معنای اختناق نبود یک فشار دوستانه بود خیلی متشکرم.
صدوقی- اگر همه مثل جناب‏عالی احتیاط می‏کردند و صحبت نمی‏کردند برای پیشرفتمان خیلی بهتر بود.
نایب رئیس- آن مطلبی که باید ضفه بشود باید درست کنم و بخوانم که آقایان مطلع باشند ببینند این نظر دوستان را تأمین می‏کند؟ آقای خزعلی بفرمایید.
خزعلی- ایشان استناد کردند به مرحوم مدرس، مدرس یک مرد استثنایی بود مرحوم مدرس در اواخر علیه عبدالله مستوفی در مجلس صحبت کرد با وجودی که بیست نفر هم با او موافق بودند کاری از پیش نبرد و ساکت شد و زمینه را آماده کرد و بعد از آماده کردن زمینه برنده شد زیرا در اوائل چنین نبود که بتواند کاری از پیش ببرد بعد از آماده کردن زمینه موفق شد و بعد از موفقیت مرحوم مدرس، مدرس شد زیرا درباره آن موضوعی با شوروی ایستادگی کرد
</section>
<section type="page" number="907">
و با فعالیت زیاد از مخالفین موافق درست کرد و سپس کار را پیش برد. بنابراین برای این‏که دستگاه مجریه متزلزل نشود قید ده نفر لازم است که هر روزی یک نقشی در مجلس نباشد.
نایب رئیس- آقای مرادزهی بفرمایید.
مرادزهی- این مطلب برای من روشن نشده با توجه به این‏که همه جا صحبت از دولت می‏شود در جایی که به دولت رأی اعتماد نمی‏دهند فقط نخست وزیر و وزیر مربوطه نمی‏توانند در کابینه بعدی شرکت کنند این به چه دلیل است؟ توضیح داده شود.
نایب رئیس- من چندبار توضیح دادم (ربانی املشی- همان اشکالی را که من داشتم و حل نشد ایشان هم دارند.) من توضیح می‏دهم تا حل بشود، مطلب این است در آنجایی که یک وزیر استیضاح می‏شود و عزل می‏شود پیدا است که بعداً نباید شرکت کند و این روشن است و آنجایی که کل دولت سقوط می‏کند و به او رأی اعتماد نمی‏دهند چه وقت است؟ این در مواقعی نیست که همه وزرا بد کار می‏کنند بلکه هنگامی است که شخص نخست وزیر مورد عدم رضایت است. اگر نخست وزیر مورد عدم رضایت باشد پس او نباید در کابینه بعدی شرکت کند یا اگر وزرا کارشان مورد رضایت نیست که معمولا به حساب ناتوانی نخست وزیر گذاشته می‏شود یعنی اگر نخست وزیری کارش، مملکت را به نابسامانی سوق داده که چندین وزیرش خوب کار نمی‏کنند مسؤولیت محققاً متوجه شخص اوست به این علت او هم نباید شرکت کند. و اما مسأله مسؤولیت مشترک وزراء ... (ربانی املشی- وزرایی که باعث تزلزل دولت شده‏اند می‏توانید دوباره آنها را بیاورید مانعی ندارد؟) مسأله این است، مواردی پیش می‏آید که تشخیص آن مشکل است آن جایی که مدیریت یک نخست وزیر خوب نیست انصافاً اگر چهار نفر وزیر کارشان مورد رضایت باشد می‏توانند بگویند همان‏طور که گاهی هم گفته‏اند که ما با این نخست وزیر نتوانستیم کار بکنیم به دلیل این‏که در کابینه مدیریت خوبی نداشت و واقعاً اینها باید با یک نخست وزیر دیگر که مدیر باشد کار کنند اینجا مسؤولیت خوب مشخص نمی‏شود اگر نخست وزیر لایق باشد ولی یک یا دو وزیر، کارشان عیب داشته باشد ممکن است ...
 (ربانی شیرازی- اگر دولت را به علت خیانتی که کرده است استیضاح کنند تکلیف آن دولت چیست؟) اگر خائن باشد که او را محاکمه می‏کنند. (ربانی شیرازی- استیضاح در برابر چیست؟) در برابر کمبود است. (ربانی شیرازی- اگر وزیری خائن شد او را چکار می‏کنند؟) او را دعوت به محاکمه می‏کنند و تا زمانی که تبرئه نشود نمی‏تواند وزیر بشود. (ربانی شیرازی- در یک امر که همه آنها نظر داده‏اند می‏توانند شرکت کنند؟) اگر خیانت است نه، خیانت غیر از کمبود نارسایی است. (ربانی شیرازی- نظر من این است که استیضاح هم در برابر خیانت است و هم در برابر کمبود.) این مسأله را فرمودند که جواب کافی نبود.
جوادی- مسأله خیانت نیست که به زندان برود، طبق اصل صد و نهم که بعداً خواهد آمد اگر چنان‏چه چیزی به تصویب هیأت دولت برسد همه وزرا مسؤولند چرا در کابینه بعدی بتوانند شرکت کنند؟ هیچ کدام حق ندارند در کابینه بعدی شرکت کنند.
نایب رئیس- اینجا دو نظر است یکی این است که اگر نارسایی باشد موجب این‏که یک وزیر کاردان بتواند شرکت بکند، نیست ولی اگر خیانت بکند باید محاکمه بشود اصل هفتادم را می‏خوانم: «نمایندگان می‏توانند دولت یا یکی از وزرا را استیضاح کنند، استیضاح در صورتی قابل طرح است که حداقل به امضای ده نفر از نمایندگان برسد، پاسخ به استیضاح باید ظرف ده روز
</section>
<section type="page" number="908">
از تاریخ تقدیم آن از طرف دولت یا وزیر مسؤول داده شود، دولت باید از پاسخ به استیضاح از مجلس نسبت به وزیر مورد استیضاح یا کل دولت رأی اعتماد بخواهد در صورتی که بدون عذر موجه به استیضاح پاسخ داده نشود مجلس می‏تواند رأی اعتماد بگیرد و اگر رأی اعتماد ندهد دولت یا وزیر مورد استیضاح معزول است و نخست وزیر یا آن وزیر نمی‏تواند در هیأت دولتی که بلافاصله تشکیل می‏شود شرکت کند.»
مکارم شیرازی- عبارت «مگر به عذر موجه» را بیاورید جلو مطلب درست می‏شود.
نایب رئیس- در هر صورت باید آنجا بنویسیم که اگر به استیضاح پاسخ ندهد.
سبحانی- با یک کلمه درست می‏شود «در صورت اخیر و یا امتناع دولت از پاسخ، دولت و وزیر مورد استیضاح معزول می‏شوند».
نایب رئیس- آنجا که نوشته است رأی اعتماد بخواهد آن وقتی است که خودش بخواهد، در آن جایی که دولت نیست می‏گوییم مجلس. (علی تهرانی- اگر نیامد پاسخ بدهد ساقط است.) رئیس مجلس از نمایندگان نظر می‏خواهد مگر این‏که نمایندگان اکثریت مجلس نظرشان را اظهار نکنند و معلوم نباشد که رأی اعتماد داده‏اند، اصلا می‏خواهید نظرخواهی نشود؟ (علی تهرانی- اول که نمی‏دانند حرف‏هایش نادرست است خیال می‏کنند که درست است.) این دو نظر است آقای تهرانی (دکتر آیت- اگر دولت جواب نداد باید ساقط بشود.) خوب نظر دوستان این است که اگر دولت حاضر نشد برای جواب استیضاح، بدون رأی‏گیری ساقط باشد اجازه بدهید، مثلا دولتی را ده نفر از نمایندگان استیضاح کردند و دولت بدون عذر موجه در موعد مقرر نیامد به استیضاح مجلس پاسخ بدهد می‏خواهیم ببینیم تکلیف این دولت چیست. یکی از دو نظر هست یکی این‏که به محض نیامدن از روز یازدهم خود به خود ساقط است یا یک نظر این‏که در روز یازدهم مجلس می‏تواند غیاباً نسبت به او اظهار نظر کند بگوید این دولت ساقط هست یا نیست، این دو نظر وجوددارد. حالا آقایانی که با نظر اول موافق هستند ...
مکارم شیرازی- شاید او که نیامده سهل‏انگاری کرده ولی باز اکثریت نمایندگان می‏گویند با وجود آن سهل‏انگاری باز هم به این ترتیب بهتر بود.
نایب رئیس- آقای مکارم نظر بنده هم همین بود که گفته شد.
حجتی کرمانی- این مسأله هم یک مطلب حقوقی است و هم یک مسأله سیاسی است و شما بدون این‏که کسی در این زمینه یا آن زمینه مخالف و موافق صحبت بکند این مسأله را به رأی می‏گذارید. (نایب رئیس- نظرخواهی می‏کنم.) نظرخواهی که بدون بررسی نمی‏شود ما الان نمی‏دانیم که آیا واقعاً صلاح مملکت این است که بدون نظرخواهی مجلس، روز دهم که دولت نیامد خود به خود ساقط بشود یا با رأی اعتماد گرفتن و امثال و ذالک ساقط بشود این مسأله قابل بررسی است.
نایب رئیس- یعنی می‏فرمایید که این مقدار توضیح برای رأی دادن کافی نیست؟ خوب اگر به نظر شما کافی نیست و مجلس هم موافق باشد که یک مخالف و یک موافق صحبت بکنند اشکال ندارد.
این‏که آقایان می‏گویند بر می‏گیرد به رأی اعتماد غیابی، سابقه ندارد و مسأله چنین نیست. رأی اعتماد قبلی آن‏که باقی هست در این صورت اگر بخواهند رأیی صادر کنند رأی عدم اعتماد غیابی است و این سابقه دارد.
</section>
<section type="page" number="909">
نایب رئیس- آقای حجتی نظرشان این است که پیرامون این نکته لازم است بیشتر بحث شود که در صورت امتناع از پاسخ به استیضاح تکلیف دولت چه می‏شود؟ آیا خود به خود است یا باید غیاباً درباره او در مجلس بحث شود و رئیس مجلس رأی‏گیری بکند؟ در اینجا این دو نظر وجود دارد بعضی از دوستان معتقدند که اطلاعات و حضور ذهن و تجزیه و تحلیلشان کافی است و می‏توانند الان روی یکی از این دو مسأله نظر بدهند.
کرمی- در هیچ یک از مجالس عالم رأی اعتماد دادن به دولتی که در مجلس حضور پیدا نکند اصلا وجود ندارد.
نایب رئیس- بلی کاملا درست است.
ربانی شیرازی- اگر حاضر نشود مستعفی شناخته می‏شود.
یزدی- دولت بدون این‏که عاملی برای سقوطش باشد معنی ندارد ساقط بشود.
نایب رئیس- اجازه بفرمایید الان آن چیزی را که آقایان اصرار دارید انجام نشود دارد می‏شود یعنی الان دو نفر دارند بدون نظم در این زمینه نظر مخالف می‏دهند. سؤال من این است که اگر فکر می‏کنید اظهار نظر و بحث و تجزیه و تحلیل موافق و مخالف نیست رأی بدهید به کفایت بحث، بنابراین کسانی که موافقند که دیگر بحثی لازم نیست و می‏توانند نسبت به یکی از دو طرف رأی بدهند یعنی موافقین با کفایت مذاکرات دستشان را بلند کنند. (اکثر دست بلند کردند) پس رأی اکثریت این است که مذاکرات کافی است. حالا دو نظر اینجا هست یک نظر این است که به محض این‏که دولت برای پاسخ نیامد خود به خود معزول شناخته می‏شود موافقین با این نظر دست بلند کنند. (سی و دو نفر دست بلند کردند) پس رأی کافی نیست بنابراین، این اصل را برای تکمیل به گروه بر می‏گردانیم که در آنجا بحث بیشتری روی آن بشود.
هاشمی‏نژاد- مجلس حق دارد غیاباً به دولت رأی عدم اعتماد بدهند.
حجتی کرمانی- این آراء نشان داد که این مسأله احتیاج به بحث بیشتری دارد.
نایب رئیس- آقای حجتی استنتاج شما درست نیست. اما درمورد نظر آقای هاشمی‏نژاد با این‏که معلوم است ولی بنده رأی می‏گیرم، حالا موافقین با این تظر که مجلس می‏تواند غیاباً رأی عدم اعتماد بدهد دست بلند کنند (سی و هفت نفر دست بلند کردند) کافی نیست، بنابراین برای تکمیل بر می‏گردد به گروه.
حجتی کرمانی- نتیجه فوری رأی گرفتن همین‏طور می‏شود این القاء رأی به این صورت و بدون فکر کافی واقعاً اشتباه است، چون مسأله یک مسأله جدی است و باید قدری رویش فکر کرد.
نایب رئیس- آقای حجتی بالاخره شما طرفدار این هستید که تشخیص خودتان را بر اکثریتی که گفتند بحث اضافی نمی‏خواهد تحمیل کنید.
حجتی کرمانی- عمل مجلس نشان داد که بحث بیشتری می‏خواهد.
8- طرح اصل 71
نایب رئیس- خیر آقا عمل این را نشان نداد، ما فردا خدمتتان توضیحئ می‏دهیم که عملا نشان نداد. اصل 71 قرائت می‏شود.
اصل 71- نمایندگان مجلس در اظهار عقیده و رأی خود کاملا آزادند و نمی‏توان آنها را
</section>
<section type="page" number="910">
به مناسبت عقایدی که در مجلس اظهار کرده یا آرایی که در مقام ایفای وظایف نمایندگان خود داده‏اند تعقیب کرد. اگر نماینده‏ای مرتکب جنحه یا جنایت مشهود شود مورد تعقیب قرار می‏گیرد ولی جریان دستگیری او باید فوراً به آگاهی مجلس برسد و تحقیق و دادرسی باید با حضور نماینده مبعوث مجلس انجام پذیرد در صورتی که در دادگاه مشروط به سلب مصونیت از طرف مجلس است ولی محاکمه او در دادگاه صالح به صورتی که مزاحم ایفای وظایف نمایندگی او در اثناء دادرسی نباشد و اجرای حکم قطعی دادگاه درباره او نیازی به سلب مصونیت ندارد.
نایب رئیس- اگر سؤالی هست بفرمایید، آقای سبحانی بفرمایید.
سبحانی- من دو سؤال خیلی کوتاه دارم یکی این‏که نوشته شده است «در اظهارعقیده و رأی خود کاملا آزادند» مسأله دوم مصونیت است، همان‏طور که موقع تنظیم آیین‏نامه مطرح شد مصونیت یک چیزی است که ریشه اسلامی ندارد در اسلام هر کسی مجرم شد قاضی می‏تواند او را احضار و محاکمه کند و مصونیت عنوانی و مقامی، ریشه اسلامی ندارد.
نایب رئیس- در اینجا گفته شده است که «می تواند او را احضار کند» حتی اگر دستگیرش کرد فوراً باید به مجلس اصطلاع بدهد. ما گفته‏ایم احضار و دستگیری او اشکالی ندارد ولی بازداشتش یعنی دور نگهداشتن او از ایفای وظایف نمایندگی را باید مجلس رأی بدهد.
سبحانی- مصونیت که ایجابش ریشه اسلامی ندارد وسلبش هم همین‏طور است. (نایب رئیس- به همین معنا می‏گویند.) قاضی اگر حدود را رعایت بکند چون قاضی شرع است می‏تواند احضارش بکند و احتیاج ندارد که سلب مصونیت بکند. (نایب رئیس- این‏که خیلی آسان است می‏نویسیم مشروط به اجازه مجلس است والسلام.) «در اظهار عقیده و ردی خود» چه می‏شود؟
نایب رئیس- آن‏هم معلوم است فقط برای این‏که آقایان دیگر هیچ نگرانی نداشته باشند می‏نویسیم «مشروط به اجازه مجلس است».
طاهری اصفهانی- مصونیت بهتر است و مراد این است که نمی‏شود در دادن رأی ممنوعش کرد مگر موقعی که دیگر نماینده نیست.
نایب رئیس- در هر دو عبارت می‏توانیم سلب مصونیت را برداریم و به جایش بگذاریم «اجازه» و هیچ اشکالی هم به وجود نمی‏آید. آقای کرمی حضرت‏عالی مخالف هستید؟
کرمی- خیر مسأله استفسارات است، زیرا اصل مطلب صحیح است ولی استفسارات ضروری دارد زیرا در اینجا نوشته شده «نمایندگان مجلس در اظهار عقیده و رأی خود کاملا آزادند و نمی‏توان آنها را به مناسبت عقایدی که در مجلس اظهار کرده یا آرائی ...» خوب آراء اشکال ندارد اما قسمت اول یک ابهامات و زنندگی در ذهن می‏آورد این باید روشن نوشته شود که آن‏چه اظهار می‏کند اگر مطلب سیاسی است که اشکالی ندارد اما گر بخواهد ترویج عقاید و انحرافات کمونیستی و غیر کمونیستی را بکند که اظهار عقیده‏اش برخلاف اسلام است. این هم اظهار عقیده است و شما نوشته‏اید آزاد است.
یزدی- اظهار عقیده برخلاف اسلام، برخلاف اسلام نیست.
کرمی- از نظر این‏که نماینده مجلس است و احتمالا ممکن است پافشاری و تحریک بکنند عرض کردم.
</section>
<section type="page" number="911">
نایب رئیس- آقای موسوی اردبیلی بفرمایید.
موسوی اردبیلی- من مخالف با این اصل هستم.
نایب رئیس- آقای قرشی بفرمایید.
قرشی- یک اشکال این است که نوشته شده «و تحقیق و دادرسی با حضور نماینده مبعوث مجلس انجام پذیرد» این مدرک شرعی ندارد.
نایب رئیس- یک سؤال از شما بکنم می‏فرمایید خلاف شرع است یا این‏که برای این در شرع نصی نداریم؟ مطلب دو چیز است خیلی از مسائل و قوانین‏نامه‏ها مثل آیین‏نامه ترافیک نص شرعی ندارد ولی ما به مقتضای مصلحت، قانون وضع می‏کنیم، می‏فرمایید این کار خلاف نصوح شرع است؟
قرشی- اگر جعل حکم باشد اگر من مسؤول شدم و یک فرد عادی بودم دادگاه من را محاکمه می‏کند ولی اگر فلان شخص وکیل مسؤول شد باید نماینده مجلس را هم در کنار او بگذاریم.
نایب رئیس- می‏دانید چرا، یا نه؟ شما الان برای هر کس که مسؤول هست چون یک مسؤولیت بزرگتر به دوش او گذاشته‏اید او را در معرض توطئه قرار داده‏اید بنابراین در حقیقت این مقابله با توطئه‏های احتمالی است که علیه یک شخص مسؤول می‏شود و یک نوع جلوگیری از اعمال فشارها بر نماینده است. در اینجا این‏طور نیست که بخواهند به نماینده یک امتیاز بدهند بلکه می‏خواهند او را برای ایفای وظایف نمایندگی‏اش از تعرضات توطئه‏آمیز دور نگهدارند، مطلب این است، حالا این درست است یا نه؟ اساسش این است، آقای کرمی بفرمایید.
کرمی- کلیه اتهامات در عالم شرع و قضا بر هر کسی وارد باشد، حمال هم که باشد به مجرد اتهام او را بازداشت نمی‏کنند، اصلا در عالم شرع بازداشت نداریم اتهام ثابت که شد جلبش می‏کنند و اگراتهام ثابت نشد حمال باشد یا سلطان باشد در عالم قضا هیچ فرقی نمی‏کند.
نایب رئیس- بنابراین آن وقت سالبه به انتفاع موضوع است، آقای قرشی بفرمایید.
قرشی- عبارت «ولی محاکمه او در دادگاه صالح به صورتی که مزاحم ایفای وظایف نمایندگی او در اثناء دادرسی نباشد» این تقریباً مثل یک تعطیل حکم خدا است، زیرا فرض بفرمایید یک نماینده یک جرمی مرتکب شده است و باید دادرسی بشود طبق این ماده می‏گوییم او را دادرسی نکنید چون باید در مجلس حاضر باشد و این مخالف ایفای وظایف نمایندگی اوست.
نایب رئیس- اجازه بفرمایید آقای قرشی یعنی می‏گویید ساعت نه تا دوازده باید توی مجلس باشد که رأی بدهد محاکمه او را در آن ساعت نگذارید بگذارید چهار تا هفت بعد از ظهر.
کرمی- جناب‏عالی این‏طور تفسیر می‏کنید والا اصل مطلب دو ساعت و نیم ساعت ندارد.
نایب رئیس- آقای فوزی بفرمایید.
از ظاهر عبارت «نمایندگان مجلس در اظهار عقیده آزادند» معلوم می‏شود که اظهار عقیده نسبت به جریانات مجلس است و از طرف دیگر البته تعقیب با دستگیری فرق دارد اینجا نوشته است «اگر نماینده‏ای مرتکب جنحه یا جنایتی شود مورد تعقیب قرار می‏گیرد ولی جریان دستگیری او ...» این عبارت صحیح به نظر نمی‏رسد بلکه باید این‏طور تصحیح شود «اگر نماینده‏ای جنحه یا جنایتی مرتکب شود دستگیر می‏شود ولی جریان دستگیری او باید فوراً به آگاهی مجلس برسد» دیگر در قسمت آخر که نوشته است «ولی محاکمه او در دادگاه صالح به صورتی که مزاحم ایفای‏
</section>
<section type="page" number="912">
وظایف نمایندگی او در اثناء دادرسی نباشد و اجرای حکم ...»، «و» زائد است.
نایب رئیس- آقای موسوی اردبیلی بفرمایید.
موسوی اردبیلی- کسی که به عنوان مخالف می‏خواهد صحبت بکند باید به انتظار بنشیند ولی اشخاصی به عنوان این‏که می‏خواهند سؤال کنند بلند می‏شوند و مخالف صحبت می‏کنند آیا این روش صحیح است؟
نایب رئیس- من قبل از این‏که دوستان شروع کنند نمی‏توانم بفهمم که آیا می‏خواهند سؤالی بکنند یا می‏خواهند مخالف صحبت بکنند، آقای خزعلی بفرمایید.
خزعلی- در قسمت اظهار عقیده همان‏طوری که آقای سبحانی ودیگران فرمودند راجع به عقاید نیست و مربوط به آراء سیاسی است، ولی در آراء سیاسی گاهی توهین به مقدسات می‏کنند مثلا این‏که تصویب کردید هر کسی در انتخاب شغل مناسب آزاد است به شرط آن‏که مخالف اسلام نباشد بعداً سوء استفاده می‏کنند و مثلا درباره می فروشی می‏گویند این مربوط به زمانی بود که یک عده اعراب در بیابان خشک زندگی می‏کردند ولی امروز روی این مسأله، اقتصاد مملکت می‏گردد یا در مورد ربا هم این مسأله را بیان می‏کنند یا برای حد زدن به زانی می‏گویند این صد تازیانه مربوط به مردم وحشی بوده است یا ممکن است یک حملاتی در مجلس به آیین مقدس بکنند پس باید قید شود که اظهار نظر بکند اما بدون توهین، مثلا حق دارد بگوید جامعه امروز ممکن است این مطلب را هضم نکند اما به مقدسات در مسائل سیاسی توهین نکند.
نایب رئیس- می‏خواستم عرض بکنم وقتی که مرتکب جنحه یا جنایتی مشهود شد که دیگر متهم نیست. (نایب رئیس- در این مورد نوشته‏ایم که فوراً او را دستگیر کنند.) در این اصل که قید شده «ولی جریان دستگیری او باید فوراً به آگاهی مجلس برسد و تحقیق و دادرسی با حضور نماینده مبعوث مجلس انجام پذیرد» او با دیگران چه فرقی دارد؟
9- پایان جلسه‏
نایب رئیس- خوب یک مقداری توانستیم روی این اصل بحث کنیم ان شاء الله فردا صبح دوستان روی این دو اصل اخیر بیشتر بحث بکنند و نقطه نظرها منظم بشود. بنابراین فردا صبح جلسه فوق العاده نمی‏توانیم داشته باشیم چون باید کار کافی برای عصر تهیه بکنیم جلسه علنی رسمی ما به فردا عصر موکول می‏شود و صبح فقط جلسه دو گروه است. جلسه ختم می‏شود.
 (جلسه ساعت هجده پایان وقت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="913">
<section type="session" number="35" title="جلسه سی و پنجم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده و ده دقیقه روز هشتم مهرماه 1358 هجری شمسی برابر با هشتم ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="7">
فهرست مطالب:
1- اعلام رسمیت جلسه و بیانات قلب از دستور آقای جواد فاتحی‏
2- طرح و تصویب اصل 70 (اصل هشتاد و نهم)
3- طرح و تصویب اصل 72 (اصل هشتاد و هفتم)
4- طرح و تصویب اصل 73 (اصل نودم)
5- طرح و تصویب اصل 71 (اصل هشتاد و ششم)
6- طرح و تصویب اصل 1/ 71 (دنباله اصل 71)
7- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="915">
1- اعلام رسمیت جلسه و بیانات قبل از دستور آقای جواد فاتحی‏
نایب رئیس- جلسه رسمی است و می‏توانیم نطق قبل از دستور را شروع کنیم. آقای فاتحی بفرمایید.
فاتحی- بسم الله الرحمن الرحیم. نظری این‏که این روزها در جراید و حتی از جانب بعضی از برادرانی که در همین مجلس هستند در مورد اصل پنج (ولایت فقیه) مطالبی مطرح شده است. خواستم دیدگاه خودم را دربار این اصل بیان کنم، لذا باید اول بدانیم پیامبر اسلام (ص) و ائمه معصومین علیهم السلام چه مقاماتی داشته که در زمان غیبت این مقامات طبق روایاتی به فقیه جامع شرایط اعطا گردیده از قرآن مجید و هم از سنت و سیر پیامبر اسلام استفاده می‏شود که پیامبر اسلام و ائم علیهم السلام در می‏ان مسلمین در آن واحد دارای سه شأن بوده‏اند:
اول- این‏که امام، پیشوا و مرجع دینی بود و سخن و عملش سند و حجت بود و دیگران باید از وی پیروی کنند «لقد کان لکم فی رسول الله اسوه حسنه».
دوم- ولایت قضایی داشته یعنی حکمش در اختلافات حقوقی و مخاصمات نافذ و ممضی بود «فلاوربک لا یؤمنون حتی یحکموک فیما شجربینهم ثم لا یجدوا فی انفسهم حرجامماقضیت ویسلمو تسلیماً- سور نساء» نه چنین است به پروردگارت سوگند ایمانشان واقعی نخواهد شد تا در آن‏چه در بینشان اختلاف شود داوری کنند سپس در دل‏های خویش از آن‏چه کم کرده‏ای ملالی نیابند و بی‏چون و چرا تسلیم شوند.
سوم- پیامبر اسلام گذشته از این‏که مبین و موضع احکام بود و گذشته از این‏که قاضی مسلمین بوده سائس و مدیر اجتماع مسلمین بود، ولی امر مسلمین و اختیاردار اجتماع.
پیامبر اکرم رسماً بر مردم حکومت می‏کرد و سیاست اجتماع مسلمین را رهبری می‏نمود. به حکم آیه کریمه «خُذْ مِنْ أَمْوالِهِمْ صَدَقَهً تُطَهِّرُهُمْ وَ تُزَکِّیهِمْ» از مردم مالیات می‏گرفت و شؤون مالی و اقتصادی و اجتماعی اسلامی را اداره می‏کرد. ما به آنهایی که با ولایت فقیه مخالفت می‏کنند و یا حدود قدرت و اختیارات فقیه را محدود و مقید می‏سازند به موردی که کار و امور مسلمین زمین و معوق مانده و متصدی ندارد و خلاصه حداقل دو عبارت از ولایت امور «غیب و قصر» می‏دانند عرض می‏کنم آیا شما این سه هدف اسلام را می‏توانید منکر شوید؟ هدف‏های اسلام را در نظر بگیرید و بعد ببینیم از ولایت فقیه چه استفاده‏ای می‏شود.
هدف از بعثت پیامبران و ائمه معصومین و پس از آنها فقها و علما و رسالت آنها همانا رساندن پیام خدا و این احکام شرعیه ومسائل حلال و حرام و سایر امور تبلیغی دینی است و این معنا (هدف انبیاء) در یک جو مساعد و مناسبی قابل پیاده و اجرا شدن است و این در صورتی است که نظام طاغوتی، حاکم بر جامعه نباشد تا مبلغ عالم اسلام‏شناس بتواند با کمال آزادی بدون مواجه شدن با مشکلات و مصائب به تبلیغ و رسالت اسلام راستین بپردازد و منصب قضاء و اجراء حدود و تعزیرات که حتماً و جزماً و سایر مناصبی که در صورت‏
</section>
<section type="page" number="916">
تصدی حکومت لازم الاجرا است به اتفاق هم علما از منصب فقیه است، در صورتی عملی است که نظام حاکم بر جامعه، نظامی اسلامی و با قدرت بوده و ضامن اجرا داشته باشد و این معنی در طول تاریخ به تجربه ثابت گردیده که نظام‏های حاکم بر جامعه از طبقات گوناگون قدرت را به دست گرفته‏اند و اسلام عزیز و اجرا قوانین او را به دست فراموشی سپرده‏اند. آیا تجرب تاریخ و این معنی ما را ملزم نمی‏سازد که اگر قدرت اجرا از دست والیان و حاکمان دینی و تعبیر دیگر فقهای خبیر و مدیر و مدبر خارج گردد مجدداً دوران سیاه تسلط نظام غیر صالح که هیچ‏گونه توجه و عنایتی به اسلام نداشته و ندارند به وجود آید؟ خوف این معنی نیست؟ شما وقتی تاریخ را ورق بزنید و حالات رهبران صد درصد ملی را مطالعه کنید می‏بینید بسیاری از آنها فقط یک بعدی بوده و آنها را از دید اقتصاد سیاسی و فرهنگی و غیره فقط مورد توجه و مطمع نظر خویش قرار داده بودند و به اجرا سیاست دینی کاری نداشتند بلکه گاهی اصطکاک و کوبیدن علماء دینی را شعار خود ساخته بودند. من از معنی می‏فهمم آنهایی که دلسوز اسلام هستند می‏دانند تا قدرت در دست فقهای شجاع و صالح نباشد اجرای احکام خدا صد درصد تضمین نمی‏شود و البته اصل حکومت و رسیدن به مقام و منصب و ریاست دنیوی هدف نهایی فقهای دینی نبوده بلکه به این وسیله زمین اجرای برنامه‏های دینی و مقررات آسمانی قرآن را فراهم می‏سازند و اگر بگویید ممکن است افرادی پیدا شوند در صحن سیاست که علاوه بر این‏که از سیاست و کاردانی و لیاقت رهبری برخوردارند در اجرای برنام اسلامی قرآنی زیر نظر فقها و علما کوتاهی نمی‏کنند و فرمان آنان را اجرا می‏نمایند، ما هیچ وقت اصراری نداریم حتماً تصدی حکومت و ولایت را فقهای شجاع و مدبر و مدیر شخصاً به عهده بگیرند بلکه به فرمان رهبر چنینی افرادی پیدا شوند و مجازند از طرف فقیه باشند و کار آنان را فقیه امضاء نماید اگر اسلام راستین در چنین فرضی پیاده شود با هدف، مباینت ندارد.
موضوع دیگر این‏که خداوند در قیامت فرمان می‏دهد «وقفوهم انهم مسؤولون» (آنها را بازدشت کنید تا از چند چیز پرسش کنیم) از چند چیز سؤال می‏کند، نمی‏خواهم وارد آن بحث بشوم از جمله می‏گوید «و عن ماله من این اکتسبه» (اموال و املاک خود را از چه طریق به دست آورده‏ای؟) آیا در کشور نمی‏شود قبل از قیامت از متمکنان و زمین‏خواران و ربابگیران و نزول‏خواران و احتکارکنندگان و آنانی که مالیات‏های اسلامی مربوط به فقرا و سادات را نداده و بالنتیجه مال موفور و ثروت عظیمی به دست آورده و با اسناد قلابی خود را مالک می‏دانند «والناس مسلطون علی اموالهم و انفسهم و لایحل مال امرءمسلم الابطیب نفسه» را می‏خوانند و خود را در حمایت این قانون از تعرض مصون نگاه داشته، آیا دولت جمهوری اسلامی از گذشت اشخاص، این اموال ذخیره شده و کنزها و تعدیل ثروت و از کجا آورده‏ای را اجرا نمی‏نماید؟ چنان‏چه دولت حقه امام علی (ع) وقتی تصدی حکومت و قدرت را به دست آورد فرمود از گذشته‏ها صرف نظر نمی‏کنم و اموالی که بعضی به ناحق از بیت المال برده‏اند پس می‏گیرم حتی اگر در گرو کابین زن‏ها قرار گرفته باشد. موضوع دیگر این‏که در این جو مساعد که در کشور پیدا شده آنچنان که عظمت آن خیره‏کننده است به حدی که مورد غبطه مسلمانان و جهانیان قرار گرفته‏ایم پس ما چرا از این فرصت استفاده نکنیم باید از رسانه‏های گروهی مثل تلویزیون، این وسیله مردمی حداکثر استفاده شود و به وسیل دانشمندان تعالیم اسلامی آموزش داده شود و واقعاً مسلمین را به احکام و برنامه‏های اسلام توجه بدهند مخصوصاً در اطراف کشور ما هنوز خیلی هستند که با حقایق‏
</section>
<section type="page" number="917">
اسلام راستین آشنایی کامل ندارند برنامه‏هایی جهت هدایت و تربیت آنها به وسیل افراد شایسته ترتیب یابد. با عرض معذرت از علما و مجتهدین و اساتیدی که در جلسه حضور دارند.
2- طرح و تصویب اصل 70 (اصل هشتاد و نهم)
نایب رئیس- در این ورقه‏ای که به عنوان دستور جلس امروز بین نمایندگان توزیع شده چند اصل درج شده است که در گروه منتخب هفت نفری روی آن کار شده و در جس مشترک گروه‏های نمایندگان هم باز روی آن اصلاحاتی به عمل آمده است و بعد با نظرات اصلاحی دوستان برگشته است و با رعایت آن نظرات برای دستور جلسه امروز آماده شده است. شش اصل هم (از اصل 74 تا 79) در اختیار و بحث روی آن پیدا نشد و این خواست دوستان بود که متن اصول را یک روز زودتر در اختیارشان بگذاریم تا بتوانند روی آنها دقت لازم و کافی به عمل بیاورند، اصل 70 را می‏خوانم:
اصل 70- نمایندگان مجلس می‏توانند در مواردی که لازم می‏دانند، هیأت وزیران یا هر یک از وزرا را استیضاح کنند. استیضاح وقتی قابل طرح در مجلس است که با امضای حداقل ده تن به مجلس تقدیم شود.
هیأت وزیران یا وزیر مورد استیضاح باید ظرف مدت ده روز در مجلس حاضر شود و به آن پاسخ گوید و از مجلس رأی اعتماد بخواهد. اگر مجلس رأی اعتماد نداد هیأت وزیران یا وزیر مورد استیضاح عزل می‏شود. در این صورت نخست وزیر یا وزرای مورد استیضاح نمی‏توانند در هیأت وزیرانی که بلافاصله بعد از آن تشکیل می‏شود، عضویت پیدا کنند. در صورت عدم حضور هیأت وزیران یا وزیر برای پاسخ به استیضاح، در صورتی که مجلس مقتضی بداند اعلام رأی عدم اعتماد خواهد کرد.
نایب رئیس- دیروز روی این اصل به تفصیل صحبت شده است و به دلیل این‏که روی آن توافق نشده به گروه برگشت امروز صبح هم در گروه روی آن کار شد و برای بحث روی آن اسم نوشته‏اند. البته اگر سؤالات کوتاه باشد اشکالی ندارد. ضمناً پیشنهاد می‏کنم عبارت «حداقل ده تن به مجلس» به صورت حداقل ده نماینده به مجلس ...» تصحیح شود (نمایندگان- موافقیم). در ضمن در آخر این اصل عبارت «در صورتی که مجلس منقضی بداند» به صورت «اگر مجلس متقضی بداند» تصحیح شود عبارت مطلوب‏تر است چون قبل از آن در همان سطر «در صورت عدم حضور ...» هم آمده بود. (نمایندگان- با این اصلاح هم موافقیم.)
عرض کنم آن جوابی که دادند کافی نبود به اصطلاح کیفرشان معین شده است که حق شرکت در کابین دیگر ندارند ولو آن صورتی که حضور به هم نرساندند آنجا دیگر این مسأله باید تکرار بشود اگر حاضر نشد و رأی اعتماد نداد آیا اینها هم مکلف به همان حکم هستند؟ یعنی در کابین دیگر حق شرکت ندارند؟ این باید در اینجا گفته بشود. سؤال دیگر این‏که باید یک وزیر هم اضافه شود «در این صورت نخست وزیر (یا وزیر) و یا وزرای مورد استیضاح ...» گاهی استیضاح از نخست وزیر است گاهی وزرا است گاهی از یک وزیر خاص است آن هم اگر اضافه بشود، مطلب را روشن‏تر می‏کند. دیگر این‏که «ظرف مدت ده روز» غلط است. (طاهری‏
</section>
<section type="page" number="918">
اصفهانی- هیأت وزیران شامل نخست وزیر نمی‏شود؟)
نایب رئیس- چرا می‏شود. برای این‏که این ایهام برطرف شود و سؤال به جا هم هست فقط با بالا و پایین کردن یک کلمه مشکل حل می‏شود «اگر مجلس رأی اعتماد نداد هیأت وزیران یا وزیر مورد استیضاح عزل می‏شود در صورت عدم حضور هیأت وزیران یا وزیر برای پاسخ به استیضاح اگر مجلس منقضی بداند اعلام رأی عدم اعتماد خواهد کرد در هر دو صورت نخست وزیر یا وزرا مورد استیضاح نمی‏توانند ...» بنابراین با این اصلاح مشکل حل می‏شود.
 (سبحانی- جواب سؤال سوم من را ندادید.) وزرا که می‏گویند کافی است، ظرف مدت ده روز هم با این‏که مصطلح است «مدت» آن حذف می‏شود. (خامنه‏ای- چند مورد بود که قبلًا هم عرض کرده‏ام ولی مثل این‏که مجلس متقضی نیست تکرار شود و بهتر است رأی‏گیری شود.) (قرشی- هیأت وزیران شامل نخست وزیر هم می‏شود؟) بله می‏شود.
فاتحی- استیضاح به نحوی است که به حق اساسی نماینده مجلس تجاوز شده است زیرا همانطوری که در اصل 69 برای هر نماینده‏ای حق سؤال شناخته شده و در آن اصل آمده در هر مورد که نماینده‏ای از وزیر مسؤول دربار موضوعی از وظایف او سؤال کند آن وزیر موظف به جواب است و نباید بیش از ده روز تأخیر بشود حال اگر جواب به تأخیر افتاد این نماینده آیا می‏تواند دولت را چون که وزیر مسؤول جواب نداده استیضاح کند یا خیر؟ (نایب رئیس- نه نمی‏تواند.) پس اگر نماینده می‏تواند استیضاح کند با این اصل 70 که می‏گوید باید امضاء نماینده باشد منافات دارد و اگر نمی‏تواند استیضاح کند و فقط حق سؤال دارد ولو این‏که سؤالش بی‏جواب بماند چون این قید تجاوز است به حق حاکمیت ملی و اصل دیگری از همین قانون اساسی که هر نماینده‏ای از طرف هم ملّت ایران مسؤولیت دارد در صورتی قابل طرح است که حداقل به امضای ده نفر از نمایندگان برسد و این قید ده نفر، آزادی وکلای ملت را محدود می‏کند زیرا هر نماینده که نقصی در جریان امور کشور و یا در یک منطقه محدودی یا حوز انتخابیه خود مشاهده نمود باید بتواند از دولت سؤال کند و اگر به او پاسخ کافی داده نشد دولت را استیضاح کند و نباید حق استیضاح را از یک نفر نماینده سلب کرد. پس پیشنهاد می‏شود نماینده هر شهرستان از این حق بتواند استفاده کند زیرا ممکن است روزی وضع مجلس به جایی برسد که نماینده مردمی در آن نباشد. در این صورت باید یک نماینده مردمی نیز بتواند مدرس‏وار در مقابل دولت بایستد جالب این است که در قانون سابق نیز استیضاح یک نفر نماینده کافی بود.
نایب رئیس- آقای فاتحی این مطالب را دیروز هم فرمودید و به انداز لازم پیرامونش بحث شد خواهش ما از دوستان این است مطالبی که لااقل در جلس علنی قبلًا صحبت شده مجدداً مطرح نفرمایند. (سبحانی- دیروز بی‏جواب ماند.) آقای عزیز دیروز خدمتتان گفته شد که دولت را نمی‏توان هر روز در معرض خواست یک نماینده قرار داد و نمی‏شود نماینده‏ای را از حقش محروم کرد ولی اگر واقعاً یک نماینده‏ای در یک مجلس مردمی سؤالی را مطرح می‏کند که وزیر جواب قانع‏کننده به آن نمی‏دهد وقتی می‏شود گفت جواب قانع‏کننده نبود که این آقا نه نفر نماینده دیگر با خودش هم رأی پیدا بکند که آنها هم بفهمند این جواب قانع‏کننده بود، این تخلف است، استیضاح کند ولی اگر این قدر کم هوادار است و از افراد تکروی است که افکار شخصی شاذ دارد، نمی‏شود دول را در معرض سؤال پیچی و استیضاح افرادی‏
</section>
<section type="page" number="919">
که دارای شذوذ هستند قرار بدهیم.
دکتر آیت- سؤال من در خصوص قسمت اخیر همین اصل است آنجایی که می‏گوید «در صورت عدم حضور هیأت وزیران یا وزیر برای پاسخ به استیضاح» معتقدم که لااقل یک طرف قضیه بتواند صحبتش را بکند یعنی آن استیضاح‏کننده معمولًا استیضاح را کتبی تقدیم می‏کند و اگر وزرا حاضر شدند که صحبتش را می‏کند و آنها جواب می‏دهند ولی اگر حاضر نشدند لااقل اجازه بدهید او صحبتش را بکند. (نایب رئیس- استیضاح که قبلًا مطرح شده است.) نه، استیضاح یک سؤال است سؤال می‏کند که وزیر آیا قانون را زیر پا گذاشته است؟ (نایب رئیس- این موارد را آیین‏نامه داخلی مسجد روشن می‏کند.) نخیر این‏ها را ما نباید بگذاریم آیین‏نام داخلی مجلس را روشن بکند چون برای اولین بار در تاریخ دنیا به وزرا اجازه داده‏ایم که اصلًا برای نمایند ملت تره خرد نکند و جواب ندهد خیلی خوب، این اصل بی‏سابقه را گذرانده‏اند و ما هم حرفی نداریم ولی لااقل آن طرف بتواند بیاید صحبتش را بکند وگرنه باز هم برای ثبت در تاریخ می‏گوییم این اصل در دنیا بی‏سابقه است لااقل اجازه بدهید در صورت عدم حضور وزرا چه در سؤال چه در استیضاح بتواند حرفش را بزند لااقل فریادش را دیگر خفه نکنید این است که من پیشنهاد می‏کنم بعد از «برای پاسخ به استیضاح» یک کلم «مطرح» اگر مجلس متقضی بداند اضافه شود.
ربانی شیرازی- استیضاح را اول در مجلس مطرح می‏کنند و حتی قبلًا در روزنامه‏ها هم منعکس می‏شود.
دکتر آیت- به هر حال این باید قید بشود تا او بتواند مطابق آیین‏نام مجلس سه ساعت صحبتش را بکند.
نایب رئیس- این تصریحی است که قبلًا مورد قبول دوستان هست.
مکارم شیرازی- یک کلمه قبلًا بود ولی مثل این‏که آن را اینجا ننوشته‏اند «ظرف مدت ده روز پس از طرح در مجلس» یک «پس از طرح» در صدر بود ...
نایب رئیس- بله، این هم بود، نمی‏دانم افتاده یا نه ...
ربانی شیرازی- «استیضاح وقتی قابل طرح در مجلس است که با امضاء حداقل ده نماینده به مجلس تقدیم شود.»
دکتر آیت- آن غیر از طرح است، بعد از این‏که نماینده‏ای استیضاح کرد به او اجازه داده می‏شود سه ساعت صحبت کند اگر هیأت دولت نیامد می‏گویند تو این سه ساعت صحبت نباید بکنید در صورتی که او باید بتواند لااقل صحبتش را بکند.
نایب رئیس- چون استیضاح اولیه معمولًا بدون شرح است و سنت هم این است اجازه بدهید این دوتا اصلاح هم به عمل آید «هیأت وزیران یا وزیر مورد استیضاح باید ظرف مدت ده روز پس از طرح استیضاح در مجلس حاضر شوند ...» ممکن است استیضاح را کتباً بدهند ما می‏خواهیم بگوییم استیضاح در روز اول هم برای اطلاع ملت در مجلس قرائت می‏شود. در ضمن ممکن است نماینده استیضاح را بدهد به هیأت رئیسه که آنها بدهند به وزیر مربوط، بنابراین نوشتیم «پس از طرح در مجلس» که دیگر اشکالی نداشته باشد.
طاهری اصفهانی- مگر در سطر دوم ننوشته‏ایم «استیضاح وقتی قابل طرح در مجلس است‏
</section>
<section type="page" number="920">
که با امضای حداقل ده تن به مجلس تقدیم شود»؟ یعنی اگر ده نماینده فراهم شدند استیضاح قابل طرح در مجلس است.
نایب رئیس- قابل طرح است، حتماً طرح نخواهد شد.
طاهری اصفهانی- می‏دانم این دیگر با خود مجلس است، به شما چه مربوط است، شما نوشته‏اید قابل طرح است، حالا می‏خواهند طرح بکنند یا نکنند آن دیگر وظیف خودشان است.
نایب رئیس- ایشان می‏خواهند بگویند که ما اینجا این‏طور بنویسیم که اصولًا استیضاح‏ها را برای اطلاع ملت حتماً طرح کنند، این پیشنهادی است که دیروز به آقای خامنه‏ای کرده بودند و امروز هم در آن چیزی که ما نوشته و خدمت دوستان فرستاده بودیم این قید را گذاشته بودیم. (طاهری اصفهانی- طرح که خواهند کرد) اگر بگویید مسلماً طرح می‏کنند وقتی عبارتی با یک جمله «پس از طرح» از ابهام بعدی برای دوستانتان بیرون می‏آید فکر نمی‏کنم اشکال داشته باشد. عنایت بفرمایید در سطر آخر که ایشان گفتند «در صورت عدم حضور هیأت وزیران یا وزیر برای پاسخ به استیضاح نماینده مزبور دربار استیضاح خود توضیحات لازم را می‏دهد و اگر مجلس متقضی بداند ...» (رحمانی- پس از رؤیت وزیر چون ممکن است احیاناً نسبت به استیضاح غفلت داشته باشد.) پس این اصل را برای رأی‏گیری می‏خوانم. (حجتی کرمانی- من اسم نوشته‏ام اجازه بدهید صحبت کنم.) بفرمایید، عذر می‏خواهم.
حجتی کرمانی- این‏که یک نفر را به عنوان این‏که شاذ است از حق استیضاح کردن محروم کنیم و بگوییم ده نفر دیگر باید با تو هم رأی باشند، از نظر اسلامی وشرعی درس نیست برای این‏که هر فردی حق دارد از حضرت علی (ع) هم که باشد سؤال کند و او را مورد استیضاح قرار دهد.
نایب رئیس- سؤال غیر از استیضاح است، یعنی مقدم متزلزل کردن دولت، سؤال را جلوتر گفته‏ایم.
حجتی کرمانی- می‏خواهیم ببینیم طرز رفتاری که مردم با حضرت علی (ع) داشتند در زمان حکومتش (نایب رئیس- این سؤال است) نه اصلًا ایراد و اعتراض داشتند به او می‏گفتند تو اصلًا اشتباه می‏کنی حق نداری حکومت بکنی. حضرت می‏گفت «خلوا سبیله» بگذارید کار خودشان را بکنند یعنی استیضاح حق یک نفر هم هست.
نایب رئیس- آخر این «خلوا سبیله» نیست، این بیش از یک حد است، در حد «خلوا سبیله» روزنامه هست، سخنرانی هست، همه چیز هست. بنابراین برای اخذ رأی اصل را می‏خوانم:
اصل 70 (اصل هشتادو نهم)- نمایندگان مجلس می‏توانند در مواردی که لازم می‏دانند، هیأت وزیران یا هر یک از وزرا را استیضاح کنند. استیضاح وقتی قابل طرح در مجلس است که با امضای حداقل ده نماینده به مجلس تقدیم شود. هیأت وزیران یا وزیر مورد استیضاح باید ظرف مدت ده روز پس از طرح در مجلس حاضر شود و به آن پاسخ گوید و از مجلس رأی اعتماد بخواهد. اگر مجلس رأی اعتماد نداد هیأت وزیران یا وزیر مورد استیضاح باید ظرف مدت ده روز پس از طرح در مجلس حاضر شود و به آن پاسخ گوید و از مجلس رأی اعتماد بخواهد. اگر مجلس رأی اعتماد نداد هیأت وزیران یا وزیر مورد استیضاح عزل می‏شود.
در صورت عدم حضور هیأت وزیران یا وزیر برای پاسخ به استیضاح، نمایندگان مزبور دربار
</section>
<section type="page" number="921">
استیضاح خود توضیحات لازم را می‏دهند و اگر مجلس منقضی بداند اعلام رأی اعتماد خواهد کرد. در هر دو صورت نخست وزیر یا وزرای مورد استیضاح نمی‏توانند در هیأت وزیرانی که بلافاصله بعد از آن تشکیل می‏شود، عضویت پیدا کنند.
 (نسبت به اصل 70 به شرحی که در بالا آمده است اخذ رأی به عمل آمد و شمارش آراء به وسیل منشیان هیأت رئیسه آقایان دکتر روحانی و عضدی انجام گرفت و نتیجه به شرح زیر اعلام گردید.)
نایب رئیس- عد حاضر در جسه هنگام اخذ رأی شصت و سه نفر، تعداد کل آراء شصت و سه رأی، آراء موافق پنجاه و هشت رأی، آراء مخالف دو رأی، آراء ممتنع سه رأی این اصل تصویب شد، تکبیر. (حضار سه مرتبه تکبیر گفتند)
3- طرح و تصویب اصل 72 (اصل هشتاد و هفتم)
نایب رئیس- اصل 72 خوانده می‏شود.
خزعلی- دیروز روی اصل 71 گفتگوی زیاد شده و الان هم آماده شده است.
مکارم شیرازی- دوستان روی متن آن توافق نکردند.
نایب رئیس- دیروز هم روی اصل 70 بحث و گفتگوی مفصل انجام گرفت هم روی اصل 71.
ربانی املشی- هرچه بیشتر روی آن بحث کنید اختلاف نظرها بیشتر می‏شود.
نایب رئیس- روی اصل 71 فردا بحث خواهیم کرد.
خزعلی- دیگر بحثی ندارد، در جلس گروه‏ها از چهل و هشت نفر، چهل و یک نفر به این اصل رأی دادند.
نایب رئیس- فعلًا اصل 72 را می‏خوانم:
اصل 72- هیأت وزیران پس از تشکیل و معرفی پیش از هر اقدام دیگر باید از مجلس رأی اعتماد بگیرد. در دوران تصدی نیز در مورد مسائل مهم و مورد اختلاف، دولت می‏تواند از مجلس تقاضای رأی اعتماد کند.
سبحانی- در ابتدای این اصل آمده است که «هیأت وزیران پس از تشکیل ...» صحیح این است که نوشته شود «نخست وزیر پس از تشکیل ...» چون رأی اعتماد را نخست وزیر می‏گیرد.
نایب رئیس- دقت نظر آقای سبحانی در موارد متعدد برای ما روشن شده است در اینجا هم اگر بخواهیم طبق سنت قوانین عبارت را بنویسیم به نظر می‏رسد که حرف ایشان درست است و بهتر است که عبارت به این صورت باشد «نخست وزیر پس از تشکیل و ...» (ربانی شیرازی- «پس از تشکیل دادن هیأت وزیران ...») (موسوی تبریزی- «هیأت وزیران پس از تشکیل و معرفی نخست وزیر ...») طبق اصل قبلی که تصویب شد حتی اگر یک وزیر مورد استیضاح باشد باید نخست وزیر برای او رأی اعتماد بخواهد نه خود وزیر.
مقدم مراغه‏ای- سابقه این‏طور است و فکر می‏کنم منطقی هم باشد که هیأت دولت رأی اعتماد بخواهد بنده فکر می‏کنم این اصل خوب تنظیم شده است.
نایب رئیس- تعبیر اشتباه نشود یک وقت می‏گوییم دربار چه کسی رأی اعتماد می‏خواهند
</section>
<section type="page" number="922">
صحیح می‏فرمایید.
مقدم مراغه‏ای- دولت باید برنامه‏ای داشته باشد و بعد رأی اعتماد بخواهد البته آن‏چه می‏فرمایید در سابق نخست وزیر رأی تمایل می‏گرفت ولی رأی اعتماد، بعد از این‏که دولت تشکیل می‏شد و برنامه‏اش را به مجلس ارائه می‏داد، قاضی رأی اعتماد می‏کرد.
نایب رئیس- چه کسی این کار را می‏کند؟ هم این کارها را نخست وزیر انجام می‏داده.
حجتی کرمانی- نخست وزیر به عنوان رئیس دولت می‏رود تقاضای رأی اعتماد می‏کند، یعنی در رأس وزرا است، دولت به وسیل نخست وزیر رأی می‏گیرد.
نایب رئیس- پس همین عبارت معروف متعارف را بنویسیم «دولت پس از تشکیل و معرفی ...»
هاشمی‏نژاد- این خلاف آیین‏نامه است این اصلی که بررسی شده در کمیسیون هفت نفری هم آورده‏اند، حالا می‏خواهید تغییرش بدهید؟ (یک نفر از نمایندگان- تنها یک کلمه مورد استیضاح قرار می‏گیرد)
نایب رئیس- اقلًا خوب بود به آیین‏نامه استناد نمی‏کردید چون ما اینجا تغییرات جزیی می‏دهیم، نگویید خلاف آیین‏نامه است.
خامنه‏ای- اگر برای دقت نظر باشد در موقعی که رأی اعتماد می‏گیرند که عدم اعتماد هست، اینجا مصطلحش رأی تمایل این است که وقتی فردی را به عنوان نخست وزیر معین می‏کنند او قبلًا از مجلس رأی تمایل می‏گیرد و بعد می‏رود کابینه‏اش را تشکیل می‏دهد و در همان اولین‏بار رأی اعتماد باید بگیرد. رأی تمایل مال نخست وزیر است قبل از تشکیل کابینه.
طاهری گرگانی- این در گروه قوّ مجریه تعیین نخست وزیر و هیأت دولت به عهده رئیس جمهور گذاشته شده منتها با گرفتن رأی تمایل از مجلس شورای ملی. اینجا مثل این‏که اصلًا به نوشته‏های گروه پنج توجهی نشده است.
یزدی- مسأله این است که هیأت دولت رأی اعتماد گرفتنش از مجلس برای تحقق و ثبوتش می‏باشد و بعد از تحقق و ثبوتش به هر کاری می‏تواند دست بزند و بعد موقعیتی پیش می‏آید که مجلس برای استیضاح یا سؤال می‏تواند با او ارتباط برقرار کند بنابراین، این اصل بر اصل قبلی تقدم دارد.
نایب رئیس- آنجا راجع به حق نمایندگان صحبت می‏کردیم.
یزدی- تا اعضاء دولت رسمیت پیدا نکرده‏اند نمایندگان مجلس از آنها حق سؤال کردن ندارند.
نایب رئیس- ما جلوتر در دو سه اصل اسمی از شورای نگهبان برده‏ایم در حالی که هنوز بحث تشکیل شورای نگهبان هم به میان نیامده است اینها را در قانون نمی‏شود گفت خیلی قطعی است ان شاء الله بعدها رویش کارخواهد شد. متشکرم.
دکتر آیت- صبح به عنوان مخالف در جلس گروه‏ها مطلبی را گفتم و حالا به عنوان توضیح عرض می‏کنم چون پذیرفتم که مسأله در اصول بعدی حل خواهد شد. معمولًا همین‏طور که گفته شد هر دولتی قبل از این‏که سرکار بیاید رأی تمایل از مجلس می‏خواهد، که شما چه‏
</section>
<section type="page" number="923">
کسی را می‏خواهید نخست وزیر بشود، نخست وزیر تعیین می‏شود و بعد هیأت دولت را تشکیل می‏دهد و به مجلس معرفی می‏کند و برنامه‏اش را به مجلس ارائه می‏دهد و این رأی اعتماد هم به وزرا است و هم برنامه‏ای که به مجلس ارائه می‏دهد ضمن این‏که من عرض می‏کنم مسأله رأی تمایل باید در اصول بعدی حل بشود اینجا این پیشنهاد را دادم که «هیأت وزیران پس از تشکیل و معرفی و ارائ برنامه ...» که برنامه‏اش را ارائه دهد تا بر مبنای آن مجلس رأی اعتماد بدهد. (کرمی- هیأت دولت باید قبلًا با خودش برنامه دارد.)
طاهری گرگانی- این موضوع قابل بحث است نسبت به این‏که آیا این قدرت برای رئیس جمهور است که اگر چنان‏چه در آینده بین رئیس جمهور و رئیس هیأت دولت نزاعی در مدیریت واقع بشود چه حسابی خواهد داشت، اگر بخواهیم این را به عهد رئیس جمهور بگذاریم یک حساب دارد اگر بخواهیم از مجلس رأی اعتماد بگیریم حساب دیگر خواهد داشت.
نایب رئیس- من یک تذکری خدمتتان بدهم شما بدون این‏که نوبتی گرفته باشید سخنی فرمودید دوستان هم گوش کردند ولی قبل از شما الان نوبت هست خواهش می‏کنم برای رعایت نظم برای دفعات بعد نوبت بگیرید. آقای فارسی بفرمایید.
فارسی- در این اصل در حالی که می‏خواهیم اختیارات و صلاحیت مجلس شورای ملی را تکمیل و مشخص کنیم، برای هیأت وزیران، تعیین تکلیف و تعیین حق شده است. در عبارت اول تعیین تکلیف و در بار دوم تعیین حق، ثانیاً معلوم نکرده‏ایم این مجلس است که با رأی تمایل خود کسی را مأمور تشکیل کابینه می‏کند، یا مقام دیگری، ثالثاً ممکن است حق معرفی را به رئیس مجلس بدهیم که با توجه به فراکسیون‏بندی مجلس و این‏که چه کسی شانس کسب رأی اعتماد اکثریت را دارد، او را به مجلس معرفی کند. رابعاً این تقلید همان اصل موجود در قانون اساسی سلطنت مشروطه است که شاه نخست وزیر را به مجلس معرفی می‏کرد و حق نصب و عزل وزیران با او بود، اکنون می‏خواهیم حق عزل و نصب را به مجلس شورای ملی بدهیم یا کسی مثل شاه سابق، اسمش رئیس جمهور باشد یا غیر آن؟ به علاوه رأی اعتماد مجلس به نخست وزیر و اظهار تمایل مجلس به تشکیل دولت توسط او، نخست وزیر به تشکیل کابینه و تدوین برنامه برای دولت خویش می‏پردازد و در این هنگام است که به مجلس برای گرفتن رأی اعتماد می‏آید.
نایب رئیس- مطالبی که فرمودید در فصول آینده می‏آید، در این اصل مخالفی نیست؟ آقای سبحانی شما سؤالی دارید؟
سبحانی- خواستم عرض کنم که یک کلمه «نیز» باید قبل از کلم «دولت» اضافه شود.
نایب رئیس- اتفاقاً این کلمه در عبارت قبل از آن آمده است یعنی نوشته‏ایم: «در دوران تصدی نیز در مورد مسائل ... الخ». به هر حال برای این‏که پیشنهاد آقای فارسی را در مجلس طرح کرده باشیم آن را به رأی می‏گذاریم. آقای فارسی پیشنهاد کردند که بنویسیم: «هیأت وزیران پس از تشکیل و معرفی و ارائ برنامه و پیش از هر اقدام دیگر باید از مجلس رأی اعتماد بگیرد» یعنی ایشان عبارت «ارائ برنامه» را اضافه فرمودند. کسانی که با پیشنهاد ایشان موافقند خواهش می‏کنم دستشان را بلند کنند (عد کمی دستشان را بلند کردند) این پیشنهاد تصویب نشد.
</section>
<section type="page" number="924">
صافی- اگر مجلس رأی اعتماد نداد و فرض هم این است که نخست وزیر از طرف ولایت فقیه معرفی می‏شود، آن وقت بین این دو موضوع تعارض وجود ندارد؟
نایب رئیس- در فصول آینده آنجا که مربوط به وظایف نخست وزیر و شورای رهبری می‏شود این مسائل خواهد آمد. بنابراین من این اصل را برای رأی‏گیری می‏خوانم:
اصل 72 (اصل هشتاد و هفتم)- هیأت وزیران پس از تشکیل و معرفی و پیش از هر اقدام دیگر باید از مجلس رأی اعتماد بگیرد. در دوران تصدی نیز در مورد مسائل مهم و مورد اختلاف، دول می‏تواند از مجلس تقاضای رأی اعتماد کند.
 (آقایان: دکتر روحانی و عضدی «منشی‏ها» در محل نطق حاضر شدند و پس از شمارش آراء نتیجه به قرار زیر اعلام گردید.)
نایب رئیس- عد حاضر در جلسه هنگام اخذ رأی شصت و چهار نفر تعداد کل آراء که در گلدان ریخته شد شصت و شش رأی که دو رأی به قید قرعه خارج شد از شصت و چهار رأی آراء موافق پنجاه و نه رأی ممتنع، چهار رأی، یک رأی هم مخالف داشت بنابرین تصویب شد، تکبیر (حضار سه بار تکبیر گفتند).
4- طرح و تصویب اصل 73 (اصل نودم)
نایب رئیس- اصل 73 مطرح است و آن را قرائت می‏کنم.
طاهری اصفهانی- جناب بهشتی عذر می‏خواهم قبل از این‏که اصل 73 را بخوانید عرضی داشتم. اگر بدانیم که یکی از نمایندگان به عللی تا آخر کار مجلس دیگر در جلسات حضور پیدا نخواهد کرد آیا این نماینده را باید جزو نمایندگان در هنگام شمارش آراء به حساب بیاوریم؟
نایب رئیس- چون در آیین‏نامه این موضوع پیش‏بینی نشده است و معلوم نیست که چنین نماینده‏ای مستعفی شناخته می‏شود یا خیر، چاره‏ای نیست و فعلًا از نظر حد نصاب این نماینده را هم به حساب می‏آوریم.
طاهری اصفهانی- این یک نفر در نتیج آراء دو سوم که برای تصویب اصول لازم است اثر می‏گذارد یعنی اگر ایشان را که الان رسماً نمایند مجلس نیستند به حساب نیاوریم می‏توان با چهل و هفت نفر هم اصول را تصویب کرد.
کرمی- با چهل و شش نفر می‏شود اصول را تصویب کرد، چون آقای حائری که شما می‏دانید مریض الحوال هستند. آقای مهندس سحابی هم قبل از این‏که به مقام برسند تشریف نمی‏آورند چه برسد به الان که وزیر هم شده‏اند. آیت الله طالقانی هم مرحوم شدند و قاسملو هم که از اول نماینده نبود و در جلسات شرکت نکرد و بنابراین از مجموع کل نمایندگان که هفتاد و سه نفر هستند چهار نفر از آنها کسر می‏شود و شصت و نه نفر باقی می‏ماند که دو سوم آن، چهل و شش نفر است.
نایب رئیس- اجازه بدهید روی این مسأله بعداً بحث بکنیم. الان اصل 73 مطرح است که قرائت می‏کنم:
اصل 73- هر کس شکایتی از طرز کار مجلس یا دولت یا قو قضائیه داشته باشد، می‏تواند شکایت خود را کتباً به مجلس شورای ملی عرضه کند. مجلس موظف است به این‏
</section>
<section type="page" number="925">
شکایات رسیدگی کند و پاسخ کافی دهد و در مواردی که شکایت به دولت یا قو قضائیه مربوط باشد، رسیدگی و پاسخ کافی از آنها بخواهد و در مدت متناسب نتیجه را اعلام نماید و یا در موردی که مربوط به عموم باشد، به اطلاع عامه برساند.
نایب رئیس- عد زیادی از دوستان نوبت گرفته‏اند که صحبت بکنند و یا مطالبی که به نظرشان مبهم می‏رسد به عنوان سؤال طرح بفرمایند. آقای ربانی شیرازی سؤالی دارید؟
ربانی شیرازی- در جلس صبح هم عرض شد که مضمون این اصل همان کمیسیون عرایض است که قبلًا در مجلس شورای ملی و بود و صرفاً جنب تشریفات داشت و در حقیقت همان تشریفات در این اصل هم گذاشته شده است برای این‏که در این اصل وسیله‏ای برای اجرا تعیین نشده که اگر چنان‏چه مجلس شورای ملی سؤالات مردم را دفن کرد و به آنها پاسخ نداد، چه مرجعی وجود دارد که از مجلس شورای ملی بخواهد که سؤال مردم را جواب بدهد؟ بنابراین باید در این اصل این مطلب گنجانده شود که اگر مجلس شورای ملی به سؤالات مردم پاسخ نداد، آن مقام مسؤول و یا آن مرجع، مجلس را وادار کند که پاسخ سؤالات مردم را بدهد.
ربانی املشی- آقای رئیس اگر قرار است مطالبی که صبح در جلس کمیسیون‏ها مطرح می‏شود دوباره در جلسه علنی تکرار گردد، پس اجازه بدهید تبعیضی وجود نداشته باشد و همه بتوانند در این مورد صحبت کنند.
نایب رئیس- آقای ربانی املشی من صبح در جلسه نبودم تا بدانم مطالب تکراری است یا خیر. آقای سبحانی مطالبی دارید؟
سبحانی- در پیش‏نویس یک جمله هست که اگر در اینجا اضافه بشود این اصل کامل‏تر می‏شود. در پیش‏نویس آمده است که اگر در اینجا اضافه بشود این اصل کامل‏تر می‏شود. در پیش‏نویس آمده است که اگر شکایات راجع به دولت یا قوّ قضائیه باشد به وزارت‏خانه مسؤول فرستاده می‏شود تا مورد رسیدگی قرار بگیرد و پاسخ کافی از آنها بخواهد، نکته دیگر این‏که گاهی شکایت از نحو کار مجلس است و گاهی شکایت از گروهی نمایندگان مجلس و یا گروهی از اعضای دولت و یا گروهی از قو قضائیه، آیا جمله‏ای که در این اصل هست، این مطلب را می‏رساند؟
نایب رئیس- فکر می‏کنم جمله رسا باشد و مطلب را برساند به هر حال اگر پیشنهادی اصلاح عبارتی دارید مرقوم بفرمایید. آقای موسوی تبریزی سؤالی هست؟
موسوی تبریزی- اگر شکایتمان را به مجلس دادیم و مجلس آن را به وزرت‏خان مربوط فرستاد ولی جوابی داده نشد، در این صورت باید چه کرد؟ این سؤالی است که فکر می‏کنم اکثر آقایان دارند. مطلب دیگر آن‏که عبارتی که در ذیل این اصل آمده است یعنی عبارت «و در مدت متناسب نتیجه را اعلام نماید و یا در موردی که مربوط به عموم باشد، به اطلاع عامه برساند» این هم در جلس صبح تصویب نشد و بعداً اضافه شده است.
نایب رئیس- از طرف گروه توضیح می‏دهم که اینها معمولًا مقدم سؤال نمایندگان از دولت قرار می‏گیرد و اگر نماینده‏ای جواب سؤال خود را دریافت نکرد و یا جواب قانع‏کننده‏ای به او ندادند، می‏تواند حتی دولت را استیضاح نماید، و اما راجع به طرز کار مجلس، این همان مسأله‏ای است که هم اوقات پیش می‏آید و آن این است که چون تکیه‏گاه مجلس مستقیماً خود مردم هستند، بنابراین جواب ندادن و رسیدگی نکردن به سؤالات و خواسته‏های مردم طبعاً آبرو و اعتبار مجلس را پایین می‏آورد.
</section>
<section type="page" number="926">
آقای ربانی شیرازی می‏فرمایند این اصل، همان کمیسیون عرایض است که قبلًا در مجلس شورای ملی بوده و جنب تشریفاتی داشت، من عرض می‏کنم که کدام یک از جنبه‏های مجالس قبلی تشریفاتی نبود؟ مجلس، مجلس متکی به مردم نبود که این بی‏اعتنایی‏ها صورت می‏گرفت.
ربانی شیرازی- در هر حال من معتقدم که در اینجا اضافه شود که مجلس اگر جواب نداد چه مرجعی پاسخگو خواهد بود.
نایب رئیس- من از شما یک سؤال دارم، اگر یک نماینده‏ای دارای وظایف نمایندگیش سستی کرد، معمولًا چه کسی از او بازخواست خواهد کرد؟ موکلینش. یک چیزهایی است که بالاخره «مافی العرض» منتهی می‏شود به یک «ما بالذات» در مورد مجلس هم واقعاً «ما بالذات» همان خود مردم است. اگر مجلس در حفظ این‏گونه پیوندها با مردم سهل‏انگاری کند، اثر معمولی و طبیعی و عادیش این است که اعتبار و حیثیت خود را در بین مردم از دست می‏دهد و یک مجلس ملی چون تنها سرمایه‏اش همین است هرگز حاضر نمی‏شود که حیثیت خود را آسان از دست بدهد. (ربانی شیرازی- یعنی اگر مجلس به مردم جواب نداد، مردن جلو مجلس تظاهرات کنند؟) چرا تظاهرات کنند؟ بعداً به چنین نمایندگانی رأی نمی‏دهند. (ربانی شیرازی- اگر یکی آمد و به مجلس شکایتی کرد، مردم از کجا می‏دانند که مجلس جوابش را نداده است؟) مردم می‏فهمند، خودش می‏گوید، در روزنامه‏ها می‏نویسند و به هر حال عموم آگاه خواهند شد.
موسوی اصفهانی- اگر دوستان اعتراض نکنند که چرا مطالبی که صبح مطرح شده دوباره در اینجا تکرار می‏شود، چون من صبح جوابی برای سؤالم دریافت نکرده‏ام الان دوباره مطرح می‏کنم. اگر بنا است قو قضائیه از قو مجریه مستقل باشد، چگونه مجلس که وزیر مسؤول ندارد از او سؤال می‏کنند و جواب می‏خواهند؟
نایب رئیس- در فصول آینده خواهد آمد که قو قضائیه یک نوع ارتباط بالقو مجریه خواهد داشت، یعنی از طریق یک رابط اینها به هم مربوط می‏شوند.
موسوی اصفهانی- سؤال دوم این‏که در اصل 141 که دادگاه ادای مطرح شده است اگر قرار است این دادگاه بر حسن جریان امور نظارت داشته باشد و به او شکایت بشود، دیگر چه نیازی است که دوباره در این اصل این مطلب را می‏آورید؟
نایب رئیس- توضیحش این است که مراجع مردن به نمایندگانشان تا وقتی یک نظام جدیدی پیش بیاید و این زمینه را ضعیف کند و یا از بین ببرد، حالاحالاها یک امر طبیعی خواهد بود، و ما خواسته‏ایم برای این امر طبیعی که خود به خود پیش می‏آید، طرحی را در نظر گرفته باشیم.
مکارم شیرازی- به علاوه فاید دیگرش این است که نمایندگان از اوضاع حوز انتخابیه خود با خبر می‏شوند و سؤال یا استیضاح می‏کنند.
در توضیح فرمایشی که آقای ربانی املشی فرمودند که در اینجا زیاد بحث نشود باید عرض کنم که، ما ضمن این‏که باید به کارمان سرعت بدهیم، نباید بحث و بررسی واقعی را فدای سرعت بکنیم یعنی حداقل بحث روی هر یک از اصول باید انجام بگیرد. مطلب دیگر این‏که در این اصل نوشته شده «در مدت متناسب نتیجه را اعلام نماید.» معلوم نیست مدت متناسب‏
</section>
<section type="page" number="927">
چند روز یا چند ماه است.
صدوقی- اگر می‏فرمایند که بحث‏هایی که صبح می‏شود دوباره در اینجا تکرار شود، پس لااقل جلسات صبح را تعطیل کنید.
نایب رئیس- آقای اکرمی شما مطلبی را فرمودید که بعضی از دوستان هم گاهی به آن اشاره می‏کنند. نوجه دارید که نظرات مردم در خارج از مجلس همیشه یکنواخت نیست. طبیعی است که هر فرد یا گروهی نقطه نظری دارد و آن را آزادانه بیان می‏کند، ولی خود جناب‏عالی بهتر می‏دانید که تا به حال هیچ اصلی نبوده است که در جلس علنی آورده می‏شود، آن قدر بحث و اظهار نظر و سؤال دربار آن می‏شود تا اشکال رفع شود.
اکرمی- چون مردم هنوز که هنور است ذهنشان متناسب با گذشته است، فکر می‏کنند که ما در اینجا فرمایشی کار می‏کنیم.
نایب رئیس- ما چندین‏بار از جمل پریروز به اطلاع ملت شریف و عزیزان ایران رسانده‏ایم. که ما صبح‏ها یک برنام بحث خارج از تشریفات جلس علنی در دو گروه داریم، یک گروه هفت نفری که مطالب را آماده می‏کند و برای بقی اعضاء که در یک جس مشترک گروه‏ها، گرد هم آمده‏اند می‏فرستند. اعضای این جلس مشترک پس از بحث و بررسی، نتیج کار خود را دوباره به گروه هفت نفری می‏فرستند و این گروه مجدداً با استفاده از نظرات رسیده دستور جلسه علنی را آماده می‏کند، و این به خاطر این است که به کارمان هم سرعت بدهیم و هم دقت را تا حد ممکن رعایت کرده باشیم. بنابراین خود نمایندگان قرار بر این گذاشته‏اند که بدون این‏که آزادی کسی سلب شود در جلس علنی اگر مطالب تازه‏ای هست مطرح شود و مسائل و مطالبی که صبح مطرح شده دوباره تکرار نشود. با هم این احوال برای این‏که ملت در جریان نقطه نظرهای مجلس قرار بگیرد، هر اصل تازه‏ای که در مجلس طرح می‏شود گفته‏ایم که حداقل یک نفر موافق و یک نفر مخالف می‏توانند صحبت کنند و البته این غیر از سؤالاتی است که به وسیل نمایندگان مطرح می‏شود و از طرف گروه یک نفر به آنها جواب می‏دهد. امیدوارم این توضیح کافی و روشنگر برای ملت عزیز ما باشد.
یزدی- مطلبی که عده‏ای از دوستان مطرح فرمودند که اگر مجلس پاسخ سؤال مردم را نداد چه باید کرد، خواستم پیشنهاد کنم که این شخص حق داشته باشد سؤالش را در اختیار عموم بگذارد.
طاهری گرگانی- من معتقدم باید در اینجا حتماً تعیین مدت برای پاسخ سؤالات معلوم شود.
در برنام اسلامی در باب قضا، افراد از نظر جرم و از نظر کیفر و از نظر محکمه‏ای که باید به آنها مراجعه کرد، فرق نمی‏کند، چه یک فرد کارگر ساده باشد و چه رئیس جمهور. بنابراین هر فردی حق دارد نماینده یا هم نمایندگان را استیضاح کند و از آنها اگر شکایتی دارد شکایت کند، و مرجع در اینجا دادگاه صالح است راجع به دولت شکایت را باید به دادگاه صالح ببرد حتی راجع به شورای نگهبان هم شاکی می‏تواند شکایتش را به دادگاه صالح بدهد. بنابراین شکایت از قضاوت به چه مناسبت به نمایندگان رجوع شود؟ تمام این شکایت‏ها باید به دادگاه صالح برود و اگر از خود قضات شکایتی بود آن وقت باید به شورای رهبری مراجعه‏
</section>
<section type="page" number="928">
کند. بنابراین این اصل، اصلی است که ریش اسلامی ندارد و باید حذف شود.
نایب رئیس- آقای مکارم شما اگر توضیحی در این مورد دارید بفرمایید.
مکارم شیرازی- راجع به تعیین مدت سؤال کردند، عرض بنده این است که شکایات مختلف است و گاهی یک روزه می‏شود به آن رسیدگی کرد و گاهی هم یکی دو ماه طول می‏کشد، بنابراین هیچ ضابط معین زمانی نمی‏شود برای آن قائل شد. و اما در مورد سؤالی که آقای مشکینی فرمودند، بحث در این است که ما برای احقاق حقوق مردم از دو راه می‏توانیم وارد شویم یک وقت است که من از کسی شکایتی دارم و به دادگاه مراجعه می‏کنم تا آنها رسیدگی کنند، ولی گاهی هم هست که از طریق باخبر کردن نمایندگان مجلس و منعکس شدن در مجلس جوی به وجود می‏آورم تا من را به حقم برساند، یعنی در واقع این یک نوع ضمانت اجرای معنوی برای رسیدن به حقوق است، و این راه مانع از طرح شکایت در مراجع صلاحیت‏دار دیگر نیست. این در حقیقت مضمون همان مطلب است که: «لا یحب الله الجهر بالسوء من القول الا من ظلم و کان الله سمیعاً علیما» ظلمی به من شده، هم می‏توانم به محکم صالحه شکایت کنم هم می‏توانم از طریق نمایندگان مجلس به حق خود برسم، این دو راه به هیچ وجه با هم منافات ندارد. این‏که آقای مشکینی فرمودند این اصل در اسلام زمینه ندارد، در اسلام هم اگر به من ظلمی بشود می‏توانم در مسجد برخیزم و داد بزنم، در حالی‏که محکمه در مسجد نیست، من به دادگاه مراجعه می‏کنم ولی در مسجد هم دادم را می‏زنم.
ربانی شیرازی- پس این نمی‏تواند به عنوان یک اصل در قانون اساسی باشد.
نایب رئیس- آقای رشیدیان شما صحبتی دارید؟
رشیدیان- بسم الله الرحمن الرحیم. توجه باید بفرمایید که این مسأله راجع به شکایت یک فرد از دولت نیست بلکه شکایت مردم از نحو کار قوای چندگانه است که احتمالًا از طرف مردم شکایتی مطرح می‏شود. کیفیت کار و یا حتی انحراف ممکن است در طرز این کار نهفته باشد، یعنی ممکن است ملت احتمال انحراف را بدهد و یا انحرافی در قوای سه‏گانه ببیند که شکایت می‏کند. و اما آن مطلب که فرمودید اگر مجلس جواب نداد اعتبارش کم می‏شود، قانون وقتی قرص و محکم است که ضمانت اجرایی قاطع و برنده داشته باشد نه آن‏که ما قانون را به چیزهای اخلاقی مثل کم آبرویی و امثال آنها معلق بکنیم. من پیشنهادم را به شما داده‏ام و به آن، پیشنهاد آقای مشکینی را هم اضافه می‏کنم.
نایب رئیس- به جز دوستانی که صحبت فرمودند، سیزده نفر دیگر برای صحبت و سؤال اسم نوشته‏اند. آیا می‏خواهید بحث را ادامه بدهیم و یا این‏که مطلب روشن است و رأی بگیریم؟
 (صدوقی- بحث به حد کافی شد، رأی بگیرید.) من از آقایانی که اسم نوشته‏اند خواهش می‏کنم اگر غیر از آن‏چه که سؤال شد، سؤال و مطلبی دارند، بفرمایند.
کیاوش- سؤال من این بود، در مقابل قو قضائیه باید در سطر اول نوشته شود «قوه مجریه» یعنی هر کس شکایتی از مجلس و یا قو مجریه دارد، مگر این‏که آوردن دولت در سطر اول شامل رئیس جمهور هم بشود. بنابراین سؤال من این است که آیا شکایت شامل رئیس جمهور هم می‏شود یا خیر؟
نایب رئیس- اگر به جای «دولت» بنویسیم «قوه مجریه» شاید اشکال ایشان رفع بشود چون ما گفته‏ایم رئیس جمهور، رئیس قو مجریه است. آقای دانش‏راد شما هم مطلبی دارید؟
</section>
<section type="page" number="929">
دانش‏راد- من همان‏طور که آقای اکرمی فرمودند معتقدم باید مدت زمان برای جواب سؤال یا شکایت مردم معین شود.
دکتر گلزاده غفوری- این اصل تشریفاتی است و قبلًا هم بوده و اصلًا به درد نمی‏خورد، به هر حال به رأی بگذارید.
حجتی کرمانی- من هم نظرم این است که یک مدت معینی در اینجا گذاشته شود.
خامنه‏ای- بیشتر شکایاتی که به مجلس می‏شود مربوط به خود دولت نیست بلکه معمولًا از ادارات است. مطلب دیگر که عده‏ای از دوستان راجع به تشریفاتی بودن این اصل گفتند، ما در اینجا مقید کنیم که شکایت مردم به سهولت اخذ شود و فوری و بدون رعایت تشریفات به دست رئیس مجلس برسد. در مورد مهلت هم من معتقد هستم که شکایاتی که مربوط به ادارات است خود مجلس برای جواب آنها از طرف وزرات‏خانه‏های مربوط، مهلتی کمتر از سی روز معین کند.
کرمی- در جلس صبح عده‏ای از دوستان نظرشان این بود که ملجأ آخری مردم یا خود رهبر و یا شورای رهبری باشد. ما گفتیم که به شورای رهبری و رهبر همیشه و همه وقت همه می‏توانند مراجعه کنند و دیگر لزومی ندارد که در قانون اساسی ذکر شود. این درست مثل این است که بگوییم هر کس که شکایتی دارد می تواند به خدا مراجعه کند. (خند نمایندگان)
رشیدیان- مطلب ایشان صحیح نیست، در حال حاضر شکایت کردن به آیت الله خمینی معیش این است که به خدا شکایت می‏کنیم؟
نایب رئیس- آقای دکتر ضیائی سؤالی هست بفرمایید؟
دکتر ضیائی در مورد اشکال جناب آقای مشکینی و جواب آقای مکارم شیرازی می‏خواهم عرض کنم اشکال ایشان روی شکایت شخص بود و جواب ایشان هم همین‏طور، ولی در این مورد فرمایش جناب آقای خامنه‏ای که باید مرجع رسیدگی معلوم باشد، من فکر می‏کنم شورای نگهبان خوب می‏تواند رسیدگی نماید. به هر حال در مورداین مسأله صبح به حد کافی بحث شد و مطالب، تکرار مکررات است.
نایب رئیس- آقای منتظری هم فرمایشی دارند، می‏فرمایند و بعد به این اصل با ورق اخذ رأی می‏شود.
منتظری- من نظرم این است بگویم اگر آن مقام مسؤول جواب کافی نداد انسان حق داشته باشد به وسیل رسانه‏های گروهی در مملکت اعلام کند که به فلان مقام شکایتی شده و آن مقام بی‏اعتنایی کرده است. (نایب رئیس- هر شخصی این حق را دارد.) بلی، ولی باید در اینجا ذکر شود.
نایب رئیس- آقای حجتی شما هم فرمایشی دارید؟
حجتی کرمانی- مقدمتاً عرض کنم، معمولًا من صبر می‏کنم که اشکالاتم را دیگران مطرح و حل کنند و اگر چنین نشد خودم چیزی را که واجب می‏دانم مطرح می‏کنم و لذا این بد شانسی را دارم که همیشه آخر سر حرف می‏زنم و وقتی عنوان مطلبی می‏کنم آقایان همه خسته‏اند. سخن من هیچ جنبه‏ای ندارد جز این‏که توضیح بخواهم یا این‏که مسأله‏ای را لازم به توضیح بدانم. (رشیدیان- سخن دیگران هم به همین منظور است.) این نحو دفاعی که گاهی‏
</section>
<section type="page" number="930">
توسط بعضی نمایندگان در مجلس از ولایت فقیه می‏شود، همان چیزی است که ما از آن بر حذر هستیم و می‏خواهیم ولایت فقیه را به صورت انسانی و اسلامی و آن چیزی که پشتوان حاکمیت مردم ست معرفی کنیم.
وقتی که صحبت می‏شود شکایت به شورای رهبری، مثل شکایت به خدا است بنابراین در قانون نمی‏گنجد یعنی ما از ولایت فقیه برای مردم تصویری عرضه می‏کنیم که برخلاف روح اسلام و روح پیغمبر و روح ولی امر است در حالی که خود پیغمبر، خود امیرالمؤمنین و هم ائمه مورد سؤال قرار می‏گرفتند به آنها اعتراض می‏شده ولی امر، فقیه، مرجع تقلید هر کس می‏تواند از طرف آحاد ملت مورد سؤال و استیضاح قرار بگیرد.
نایب رئیس- اجازه بفرمایید توضیح عرض کنم آقای کرمی نخواستند بگویند فقیه «لا یسئل اما یفعل» است و از فقیه سؤال نمی‏شود. (حجتی- من برداشت مردم را بیان کردم.) (یک نفر از نمایندگان- اشتباه می‏کنید.) شما برداشت خودتان را به هم مردم منتقل نفرمایید. ایشان این مطلب را الان گفتند و شما هم از آن موقع تا حالا در جلسه تشریف داشته‏اید چطور از برداشت مردم باخبر شدید؟ (حجتی کرمانی- قبلًا به ما گفته‏اند، به خودتان نامه نوشته‏اند از مطالبی که اینجا گفته می‏شود آن‏طور برداشت می‏کنند.) آن‏چه ایشان گفتند این بود که برای این‏که مردم بتوانند بروند پیش رهبری و شکایتشان را از مقامات به او بگویند، حاجتی به وضع قانون نیست. اصل 73 را به همین صورت برای اخذ رأی می‏خوانم:
اصل 73 (اصل نودم)- هر کس شکایتی از طرز کار مجلس یا قو مجریه و قو قضائیه داشته باشد، می تواند شکایت خود را کتباً به مجس شورای ملی عرضه کند. مجلس موظف است به این شکایات رسیدگی کند و پاسخ کافی دهد و در مواردی که شکایت به قو مجریه یا قو قضائیه مربوط باشد رسیدگی و پاسخ کافی از آنها بخواهد و در مدت متناسب نتیجه را اعلام نماید و یا در موردی که مربوط به عموم باشد به اطلاع عامه برساند.
 (اخذ رأی نسبت به اصل 73 به عمل آمده و آراء به وسیل منشیان هیأت رئیسه «آقایان: دکتر روحانی و عضدی» شماره شد و نتیجه به قرار زیر اعلام گردید.)
نایب رئیس- عد حاضر در جلسه هنگام اخذ رأی شصت و هشت نفر، تعداد کل آراء هفتاد رأی، دو رأی به قید قرعه خارج شد، آراء موافق پنجاه و پنج رأی، آرء ممتنع یازده رأی، آراء مخالف دو رأی بنابراین، این اصل تصویب شد، تکبیر (حضار سه رتبه تکبیر گفتند.)
5- طرح و تصویب اصل 71 (اصل هشتاد و ششم)
سبحانی- اصل 71 را مطرح کنید چون قبلًا به قدر کافی پیرامون آن بحث شده است.
خامنه‏ای- در مور قو مقننه تعدادی اصول قابل پیش‏بینی هست که در پیش‏نویس قبلی نبوده و این تصویب شوراها با قوه مقننه منافات نداشته باشد.
نایب رئیس- در هیچ یک از ابواب منافاتی ندارد. (خامنه‏ای- و گروه هفت نفری هم این آمادگی را داشته باشند ...) دارند آقا، قبلًا هم اعلام کردیم اگر چیزی بود لطف کنید بررسی شود.
موسوی اردبیلی- در جلس صبح دو سه تا اصل طرح شد یکی هم اصل مصونیت بود که آقایان گفتند جز کلمه مصونیت تغییر دیگری لازم نیست در آن داده شود، البته به جای آن،
</section>
<section type="page" number="931">
کلمه‏ای نوشته شود که همان محتوا را برساند و رأی هم دادند در حدود چهل و یک نفر با آن موافق بودند.
خزعلی- آن اصل مربوط به گروه ما است طرح بفرمایید اگر سوالی بود پاسخ می‏گوییم.
نایب رئیس- یک مقدار تغییراتی داده شد و گروه هفت نفری یک متنی را که تغییراتی نسبت به آن چیزی که آقایان در گروه تهیه کرده بودند داشت، آن را فرستادند اگر بخواهیم آن را مطرح کنیم باید تغییرات را نادیده بگیریم و آن متن تغییر داده شده‏ای که صبح به جلسه آمده بود و جز در مورد کلم مصونیت روی بقی عبارات توافق نظر بوده است مطرح کنیم. (یزدی- آقا مطرح بفرمایید.) اشکالی ندارد، مطرح می‏کنم. (خزعلی- این متن در دستور جلس دیروز هم بود.) متن اصل 71 را در دو قسمت برای اخذ رأی می‏خوانم:
اصل 71: نمایندگان مجلس در اظهار نظر و رأی خود کاملًا آزادند و نمی‏توان آنها را به مناسبت نظراتی که در مجلس اظهار کرده یا آرایی که در مقام ایفای وظایف نمایندگی خود داده‏اند تعقیب یا توقیف کرد.
موسوی اردبیلی- صبح که تصویب شد به این صورت بود: «نمایندگان مجلس در مقام ایفای وظایف نمایندگی در اظهار نظر و رأی خود کاملًا آزادند و نمی‏توان آنها را به مناسبت نظرات یا آرایی که در مجلس داده‏اند تعقیب یا توقیف کرد.»
نایب رئیس- اصل 71 را برای اخذ رأی می‏خوانم:
اصل 71 (اصل هشتاد و ششم)- نمایندگان مجلس در مقام ایفای وظایف نمایندگی در اظهار نظر و رأی خود کاملا آزادند و نمی‏توان آنها را به مناسبت نظرات یا آرایی که به این مناسبت در مجلس اظهار کرده‏اند تعقیب یا توقیف کرد.
 (اخذ رأی نسبت به اصل 71 به عمل آمد و شمارش آراء به وسیل منشیان هیأت رئیسه «آقایان دکتر عضدی» انجام شد و نتیجه به قرار زیر اعلام گردید.)
نایب رئیس- عد حاضر در جلسه در موقع اخذ رأی شصت و یک نفر، تعداد کل آراء شصت و چهار رأی، سه رأی به قید قرعه خارج شد، آراء موافق پنجاه و هشت رأی، مخالف هیچ، آراء ممتنع سه رأی، بنابراین، این اصل تصویب شد. تکبیر (حضار سه مرتبه تکبیر گفتند).
6- طرح اصل 1/ 71 (دنبال اصل 71)
نایب رئیس- اصل 1/ 71 قرائت می‏شود.
اصل 1/ 71- اگر نماینده‏ای مرتکب جنحه یا جنایتی مشهود شود مورد تعقیب قرار می‏گیرد ولی جریان دستگیری او باید فوراً به آگاهی مجلس برسد و تحقیق و دادرسی با حضور نماینده مبعوث مجلس انجام پذیرد. در صورتی که نماینده‏ای به ارتکاب جرم غیر مشهود متهم شود توقیف و بازداشت او قبل از محکومیت در دادگاه مشروط به اجاز مجلس است ولی نباشد و اجرای حکم قطعی دادگاه دربار او نیازی به اجاز مجلس ندارد.
نایب رئیس- اگر در گروه اصلاحی نسبت به این اصل صورت گرفته که در اینجا منعکس نشده بفرمایید تا من وارد کنم. (موسوی اردبیلی- در گروه فقط گفته شد «مصونیت»
</section>
<section type="page" number="932">
برداشته شود.) خوب، بدیل شد به «اجازه». (ربانی شیرازی در شق دوم این اشکال شد گفتند «ارتکاب جرم» مثل سابق «جنحه و جنایت» باشد.)
خزعلی- این اصل نکات بحث‏انگیزی دارد و چون مربوط به گروه ما است اجازه بفرمایید برای رفع ابهام توضیح عرض کنم.
نایب رئیس- این مطلبی که مطرح می‏فرمایید اول این‏که مسلمات شرع با مسائل اختلافی که فتاوی روی آن مختلف است یک جور نیست، برای آن‏که آنجا که فتاوی مختلف است تا فتوای مورد اتباع حکومت یا فرد معین نشده باشد باز مثل این می‏ماند که قانون شرع هم به او نرسیده باشد این را دوستان در بحثشان حل کنند و توضیح بدهند. دوم در مورد مسلمات شرع این سؤال هست که اگر یک قانون کیفری در شرع وجود دارد و قبلًا هم در قوانین جزایی ایران آمده بنابراین دیگر احتیاجی به این قید احترازی نیست چون خود به خود این مسأله قانونی شده و ابلاغ هم شده است. سوم اگر قانون مسلم شرعی را سراغ داشته باشید که از نظر شرعی جزو مسلمات شرع باشد (مسلمات اسلام) و در قانون جزایی ایران مفعول عنه واقع شده باشد و قانون و نوع کیفر دیگر به جای او مقرر کرده باشند این سؤال از نظر فقهی پیش می‏آید که برای شخص مکلفی که امروز در ایران زندگی می‏کند، اگر به عنوان کیفر چیزی که به گوشش خورده همان کیفر قانونی باشد و نه کیفر اسلامی مقرر، آیا ما از نظر مبانی فقهی می‏توانیم این کیفر را دربار این جانی و جنایت‏کننده و مرتکب گناه و مجرم غافل اجرا بکنیم یا نه؟ این مطلب باید روشن بشود.
کرمی- ما داریم دربار قوانین اسلامی صحبت می‏کنیم و هیچ ارتباطی بین این قوانین و قوانین گذشته و انفصال و انفکاک مابین شرع و محاکم قضائی وجود ندارد.
نایب رئیس- دربار این اصل عد زیادی از دوستان اسم نوشته‏اند، اکثر مطالبی که عنوان می‏شود ملت آن را شنیده‏اند و صبح هم روی آنها به تفصیل بحث شده است، لطفاً اگر مطلب تازه عنوان نشده‏ای هست تشریف بیاورید و بیان کنید.
بسم الله الرحمن الرحیم. به این اصل توجه بفرمایید، می‏گوید «اگر نماینده‏ای مرتکب جنه یا جنایتی مشهود شودمورد تعقیب قرار می‏گیرد ولی جریان دستگیری او باید فوراً به آگاهی مجلس برسد و تحقیق و دادرسی با حضور نمایند مبعوث مجلس انجام پذیرد در صورتی که نماینده‏ای به ارتکاب جرم غیر مشهود متهم شود توقیف و بازداشت او قبل از محکومیت در دادگاه مشروط به سلب مصونیت از طرف مجلس ...» در اینجا اگر «مصونیت» را برداریم و «اجاز مجلس» را به جایش بنشانیم و همین‏طور «به آگاهی مجلس برسد» یا «نمایند مبعوثی» نظارت بکند، این دور از ذهن است چون برای نماینده یک امتیاز زائدی برخلاف آن‏چه که در اسلام هست قائل شدیم اسلام همه را در برابر قانون یکسان دانسته و ما داریم برای نماینده یک امتیازی، یک مصونیتی، یک حیثیت زائدی قائل می‏شویم و این شاید از رسوبات رژیم طاغوتی است که ما هم ناخودآگاه به سوی او رفته‏ایم و چنین نیست ما همه را، حتی رئیس جمهور را زیر قانون مشمول قانون می‏دانیم، هرکه تخلف بکند باید کیفر ببیند ولی گاهی پست، حساس است و طمع دیگران را بر می‏انگیزد که دسیسه کند و روی دسیسه کسی را از کار بیاندازند یا این‏که گاهی مسؤولیت مملکت خطیر است، اصلی دارد در مجلس می‏گذرد به این نماینده به بهانه‏ای اتهام می‏زنند و او را بازداشت می‏کنند تا آن از مجلس بگذرد،
</section>
<section type="page" number="933">
پس به صرف اتهام ممکن است یک ذی اثر را لغو بکنند این جهت برای پست است، برای وظیفه است، نه برای شخص، چون پست محترم است باید رعایت پست را کرد نه رعایت شخص را. در عهدنام علی (ع) نسبت به مالک اشتر این نکته گنجانده شده است، و قاضی را به آن چند شرط که ظاهراً یازده‏تا است سفارش کرده و می‏فرماید: «واعطه من المنزله لدیک مالایطمع فیه غیره من خاصتک لیأمن بذلک اغتیال الرجال له عندک» قاضی واجد صفات را وقتی اختیار کردی مقام و منزلت به او بده، مهمش بشمار و مهمش بنما که دیگران و صاحبان طمع در مقام دسیسه بر نیایند موقف او را متزلزل نکنند «لیأ من بذلک اغتیال الرجال له عندک»، مطمئن بشود صاحبان طمع به بهانه‏هایی او را از پست نمی‏اندازند. لذا در اینجا اگر نماینده مرتکب جنحه یا جنایت مشهود شد، مانند دیگران است بلافاصله باید گرفته شود، نماینده است باشد، مرتکب جنایت شده است مشمول کیفر می‏شود منتها چون ممکن است رأی او در مجلس مؤثر باشد فوری بایستی به مجلس خبر بدهند که نمایند شما بر اثر ارتکاب جرم دستگیر شده تا هم مجلس آگاه باشد و هم اگر توطئه‏ای احساس کرد یک نماینده‏ای از جانب مجلس برود و خوب است قید شود «در مظان توطئه» والا اگر در مظان توطئه نباشد فرستادن نماینده هم لازم نیست و به احدی نباید امتیاز داد، فقط جایی که احتمال توطئه هست باید نماینده برود.
موسوی تبریزی- نماینده اگر جرم مشهودی را مرتکب شد آنجا چه احتمال توطئه است؟
خزعلی- علت بازرسی کردن قاضی این است که باید ببیند واقعاً این جرم است یا با چیدن زمینه‏ای بوده، اگر با زمینه چینی بوده که در واقع جرم نیست همان احتمالی که قاضی می‏دهد و دادگاه تشکیل می‏دهد همان احتمال در ذهن مجلس هم منعقد است، اما در جایی که صرف اتهام است، یک انسانی که نمایندگی از جانب نیم میلیون یا کمتر یا بیشتر گرفته است مجلس هم در موقف حساسی است به مجرد یک اتهامی که شاید ثابت نشود و به زودی دفع شود، این شخص را از کار بیاندازد این درست نیست بایستی به مجلس بگویند مجلس هم درمقام تحقیق برآید برای رعایت حقوق مردم از نظر اتهام این شخص بعد اجازه بدهد که دستگاه قضائی وارد کار بشود که این توطئه با حضور نمایندگان مجلس و با نظر آنها خنثی شود نه این‏که او را زود بگیرند تا رأیی از آراء مجلس کم شود. لذا ما سلب مصونیت را برداشتیم چون لغتی است که رسوبات دوران قبل را به خاطر می‏آورد و تداعی می‏کند و «با اجازه مجلس» را به جایش گذاشتیم و محاکمه هم در صورتی که مزاحم ایفای وظایف نمایندگی نباشد مانعی ندارد در موقع رأی‏گیری او را بیاورند که رأی خود را بدهد و برگردد همان‏طور که یکی از دوستان تذکر دادند در ایام حج مجرمی به زندان بازگشت داده می‏شود اینجا هم همین‏طور، می آورند که مخالف یا انجام وظایف اجتماعیش نشده باشد و حکم قطعی دادگاه، وقتی که مطلب روشن و اتهام ثابت است اجرا می‏شود و امتیازی برایش نیست مانند دیگر افراد است، فقط حق وکالت را محکمش کردیم که به هر اتهامی، رأی را از کار نیاندازند.
نایب رئیس- عرض می‏شود دوستان زیادی اسم نوشته‏اند اگر سؤالی دارید می‏فرمایید والا یک موافق صحبت کرده یک مخالف هم می‏تواند صحبت کند. بنده یکی یکی می‏پرسم ببینم چه کسی سؤال دارد چه کسانی موافق هستند و چه کسانی مخالفند. آقای سبحانی شما
</section>
<section type="page" number="934">
موافقید یا مخالفید؟ (سبحانی- مخالفم.) آقای کیاوش شما موافقی یا مخالف؟ (کیاوش- مخالفم.) آقای طاهری خرم‏آبادی شما موافقید؟ (طاهری خرم‏آبادی- بله موافق هستم.) آقای یزدی شما مخالفید یا موافق؟ (یزدی- موافقم.) آقای موسوی اردبیلی، موافقید یا مخالف؟ (موسوی اردبیلی- موافقم) آقای موسوی تبریزی مخالفید یا موافق؟ (موسوی تبریزی- موافقم) آقای مکارم؟ (مکارم- بنده فقط یک جمله می‏خواستم عرض کنم.) موافقید یا مخالف؟ (مکارم- فقط یک جمله می‏خواستم عرض کنم.) نه اجازه بدهید نظم جلسه را رعایت کنیم آقای مشکینی مخالفید یا موافق؟ (مشکینی- مخالفم.) آقای هاشمی‏نژاد موافقید یا مخالف؟
هاشمی‏نژاد- من یک سؤال داشتم می‏خواستم بدانم به چه مناسبت آن اصلی را که گروه ما به عنوان اصل 74 تهیه کرده بودند، حالا به عنوان 1/ 71 مطرح شده؟ در مورد این قسمتش که اگر جرم مشهودی را مرتکب شد بلافاصله او را مورد تعقیب قرار دهند آن قسمت آخر که محاکمه یک نفر هم از یک مجلس باید باشد در آن نبود چرا این را اضافه کردید؟ و دوم این‏که در همان اصلی که از طرف گروه چهار داده شده بود که اگر مدت محکومیت این شخص شش ماه یا یک سال یا دو سال شد با مدت نمایندگی او که باقی هست بسنجند و ما آ نجا پیش‏بینی کردیم در حالی که در اینجا پیش‏بینی نشده و این را حذفش کرده‏اند.
نایب رئیس- بلی آقا می‏دانم من فقط می‏خواهم عرض کنم که گویا قرار بر این نبود که ما بعد بیاییم اینجا و توضیح بدهیم این احیاناً در آن جلسه می‏بایست سؤال می‏کردید و جواب می‏شنیدید و اینحا نباید بگوییم که چرا این عوض شده و چرا آن کلمه عوض نشده یک اصلی را برحسب رویه‏ای که دوستان معین فرمودید و گروهی تعیین فرمودید لابد مصلحت دیده‏اند این‏طور بشود و بعد هم به گروه شما عرضه شده است این رویه را اگر بخواهیم داشته باشیم تا آخر به زحمت می‏افتیم. (هاشمی‏نژاد- می‏دانم ولی این را چگونه پیش‏بینی کردید که اگر طرف محکوم شد مدت نمایندگی‏اش ..) این را می‏گویند سؤال، آقای مدنی شما موافقید یا مخالف؟ (جوادی- موافق مشروط.) آقای ربانی املشی موافقید یا مخالف؟ (ربانی املشی- موافق) آقای کرمی موافقید یا مخالف؟
کرمی- من موافق با نظر آقای خزعلی هستم که طبق آن نظر صحبت‏هایی در اینجا ارائه کردند ما آن‏چه که قبل از ظهر گفتم الان هم می‏گوییم و بنابراین مخالفم.
نایب رئیس- آقای دکتر ضیائی شما موافقید یا مخالف؟ (دکتر ضیائی- چون مخالف شرع است مخالفم.) آقای بنی صدر موافقید یا مخالف؟ (بنی صدر- موافق.) آقای نوربخش موافقید یا مخالف؟
نوربخش- سؤالی دارم و آن این است که این مسأله در مورد خود مجلس خبرگان اگر به خاطر داشته باشد خیلی رویش بحث شد و بالاخره مصونیت برای مجلس خبرگان به تصویب رسید. در ماده 30 آیین‏نامه هست «مگر با سلب مصونیت از طرف مجلس» حالا چطور شده که مصونیت را برای مجلس شورای ملی نمی‏خواهید در نظر بگیرید؟
نایب رئیس- آقای موسوی جزایری موافقید یا مخالف؟ (موسوی جزایری- مخالفم.) آقای پرورشی شما موافقید یا مخالف؟ (پرورش- مخالفم.) آقای رحمانی موافقید یا مخالف؟ (رحمانی- سؤالاتی دارم.) آقای رشیدیان موافقید یا مخالف؟
</section>
<section type="page" number="935">
رشیدیان- سؤالی دارم جرم‏های مشهود بر چند نوع هستند ولی بعضی از جرم‏ها هست که غیر عمد است یعنی سهواً صورت گرفته است مثل تصادف و غیره، در این مورد چه باید کرد؟ یعنی باید دستگیره و از وظیفه‏ای که دارد بازداشته شود؟
نایب رئیس- بالاخره اگر جرم مشهود است باید او را بگیرند این بستگی به این دارد که ببینند جرم مشهود بوده یا نه و این موضوعی را که می‏فرمایید مربوط به نماینده و غیر نماینده نیست اگر چیزی است که برای غیر نماینده در آن موقع دستگیری لازم است شا مل نماینده هم اگر نیست برای نماینده هم می‏شود اگر نیست برای نماینده هم نیست مثلا تصادف را باید ببینیم حکمش راجع به غیر نماینده چیست؟
رشیدیان- بنا به فرمایش جناب آقای خزعلی که گفتند وظیفه نماینده سنگین است و مسأله حساسی هم که در مجلس مطرح است این را عرض کردن وگرنه بله هر نماینده‏ای با دیگران مساوی است اما با دیگران مساوی نیست.
نایب رئیس- آقای مرادزهی شما موافقید یا مخالف؟ (مرادزهی- من با نحوه تنظیم اصل مخالف هستم.) آقای قرشی موافقید یا مخالف؟
قرشی- ما که در اینجا جمع شده‏ایم راجع به خودمان یک آیین‏نامه داخلی تنظیم کردیم آیا نمی‏شود این موضوع را مسکوت بگذارید تا نمایندگانی که بعداً می‏آیند برای خودشان آیین‏نامه داخلی تنظیم کنند؟
نایب رئیس- البته نمایندگان بعدها حق دارند که یک چنین آیین‏نامه‏ای را برای خودشان تصویب کنند و لازم هم نیست که حتماً در قانون اساسی باشد و ضرورتی ندارد. آقای طاهری گرگانی شما موافقید یا مخالف؟ (طاهری گرگانی- یک تذکری دارم، فرستادن نماینده را به وزارت دادگستری به یک جهت ...) آقای حجتی حق دارند به من بگویند که فرق بین تذکر آقای طاهری و تذکر آقای مکارم چیست؟ (حجتی- فرقش این بود که ایشان بیان کردند و آقای مکارم بیان نکردند) آقای طاهری اصفهانی، جناب‏عالی سؤال دارید؟ بفرمایید.
طاهری اصفهانی- سؤال من این است که اینجا نوشته شده «محاکمه در دادگاه صالح به که مزاحم ایفای وظایف نمایندگی او در اثنائ دادرسی نباشد» چرا در این جرم مشهود نوشته نشده؟
نایب رئیس- بله این به نظر می‏رسد که تذکر به جایی است همین‏طور که در آنجا گفتیم در اینجا هم اگر خواستید محاکمه‏اش بکنند ...
تهرانی- در آنجا مطلقاً هست می‏خواهد مزاحم کارش بشود می‏خواهد نشود او را می‏گیرند ولی در اینجا این‏طور نیست.
نایب رئیس- اجازه بفرمایید چون آن قید ربطی به اجازه مجلس ندارد ما آن قید را به صورت کلی می‏گوییم. آقای طاهری سؤال از دید من که یکی از اعضای گروه هستم سؤال واردی است و اگر خواستیم ما این اصل را تکمیل کنیم در آنجا باید این قید را بگذاریم. دوستان توجه کنند سؤال ایشان این است می‏گویند آنجا بگویید توقیف آنها احتیاجی به اجازه مجلس ندارد در همانجا هم طوری تنظیم کنند که منافاتی با ایفای وظایف نمایندگی‏اش نداشته باشد در این جهت هر دو مشترک است.
</section>
<section type="page" number="936">
تهرانی- نمی‏توانید این کار را بکنید چون مجرم است، شما می‏خواهید اجاره بدهید که مجرم بتواند بیاید در مجلس شرکت کند. کسی که جرمش مشهود است که دیگر رأی و اعتبار ندارد مردم بی‏اعتماد می‏شود به یک چنین مجلسی که ظالم آمده و در آن نشسته است.
نایب رئیس- آقای تهرانی فرض این است که هنوز محکوم نشده.
ربانی املشی- بحث در این نیست که وقت محاکمه را چه موقع قرار بدهیم بحث در این است که سلب مصونیت لازم است یا نیست. می‏گویند در صورت اول سلب مصونیت لازم است اما در صورت دوم اگر منافات با انجام وظیفه نداشته باشد لازم نیست سلب مصونیت، بحث در این است.
نایب رئیس- آقای خامنه‏ای موافقید یا مخالف؟
خامنه‏ای- در جلسه صبح این موضوع را به صورت پیشنهاد عرض کردم ولی حالا سؤال خواهد بود مگر نه این است که ما این اصل را باری این گذاشته‏ایم و فلسفه‏اش در این است که نماینده مجلس با توجه به اهمیتی که دارد و مجوزات و مدارک شرعی آن راهم فرمودند، این نماینده باید در دستبرد و دسترس هر معترضی نباشد؟ به دلیل این‏که با هر گرفتاری برای او ممکن است که لطمه‏ای به حقوق عمومی بخورد از این جهت، سؤال من این است که شما چرا بین جرم مشهود و غیر مشهود فرق گذاشته‏اید با توجه به مطالبی که من صبح گفتم و شما تشریف نداشتید جرایم مشهود و غیر مشهود را ..
نایب رئیس- من تشخیص می‏دهم که این مخالف است پس اسم شما به عنوان مخالف نوشته می‏شود بعدصحبت می‏فرمایید. حالا یک نفر مخالف برحسب نوبت صحبت می‏کند و بعد رأی می‏گیریم. آقای سبحانی بفر مایید.
بسم الله الرحمن الرحیم. قال رسول الله علیه و آله و سلم «الناس امام الحق سواء» حدیثی است از پیغمبر اکرم که تمام مردم در برابر حق که همان قانون الهی است یکسان و برابرند، اصل اولیه در این مورد همین حدیث است و دیگر اصول مسلم اسلام که هر فردی در مظنه گناه یا جرم قرار بگیرد قابل تعقیب هست و اگر شکایتی علیه او انجام بگیرد دستگاه قضایی باید او را تعقیب کند بنابراین، این اصل در باب قضا است. حالا باید ببینیم آیا نسبت به این اصل و قانون اول مخصصی داریم یا نه. آیا اینجا مسأله، مسأله تزاحم است یا نه. در درجه اول ما نباید بر استحسان ... (شیبانی- آیا زن حامل را حد می‏زنند یا نه؟) در مورد زن حامل خیر حد نمی‏زنند. بنابراین اصل اولیه همین است که وارد شده است باید ببینیم مخصص ومقیدی در احادیث و روایات هست یا نیست. به طور مسلم در تخصیص قانون قضایی و قوانین دیگر اسلام بر استحسان ما نمی‏توانیم تکیه کنیم استحسان مبنای فقهی برای ما ندارد بعضی از مطالبی که صبح ابراز شد از نظر من اینها جنبه استحسانی دارد که در فقه ما ملاک فتوا و ملاک قضاوت نیست و بر فرض این‏که ما اینها را استحسان نگیریم و در واقع دلیل بگیریم دلیلی که می‏تواند این حدیث نبوی را «الناس امام الحق سواء» را تخصیص بزند و مقدم بر آن باشد چه فرق می‏کند مقام وکالت مقام ریاست جمهوری؟ آیا شما در ریاست جمهوری هم بر مصونیت با اجازه مجلس یا اجازه مقام دیگر معتقدید؟ آیا در باره نخست وزیر و وزیران هم بر همین تخصیص تکیه می‏کنید؟ آیا درباره مدیر کل مثلا فرهنگ یک استان این مسائل را اجرا می‏کنید؟ اگر واقعاً ذوق فقهی و اجتهادی شما تجویز می‏کند که در همه آنها این‏
</section>
<section type="page" number="937">
تفسیر را بکنید البته درباره وکیل هم، چنین کاری می‏شود کرد در صورتی که درباره آنها ابداً نه الزامی هست و نه مسأله دیگر، بنابراین چون درباره دیگران نمی‏شود چنین تخصیصی قائل شد درباره وکیل هم باید قانون یکی باشد نمی‏توانیم بین اینها تفرقه بیاندازیم. و اما در جرم مشهود یک قیدی اینجا آمده که حتما با حضور نماینده مبعوث مجلس انجام بگیرد خود این هم یک تشریفاتی است زائد یعنی خلاف آن «الناس امام الحق سواء» است چون درباره دیگران چنین قیدی نیست این‏که فرمودند که ممکن است مظنه تهمت باشد یک وقت است که جرم مشهود است یک کسی سیلی زده است و یا یک نفر را ترور کرده و کشته، اگر ما بخواهیم در اینجا این احتمال را بدهیم که توطئه بوده مظنه توطئه کم و نادر است و آیا ما برای یک چیز نادر، می‏توانیم یک چنین قیدی را اینجا بیاوریم؟ و اما حدیثی را که فرمودند «واعطه من المنزله لدیک مالا یطمع فیه غیره» خوب این حدیث این مسأله را ثابت نمی‏کند این می‏خواهد بگوید قاضی را بزرگ کن قاضی را قوی کن مقام قضاوت محترم باشد خوب در مقابل در این، حضرت به زرار هم فرمود هنگامی که معاویه از زرار صفات علی را سؤال کرد، فرمود «لا ییأس الضعیف من عدله و لا یطمع اقوی فی ظلمه» اگر این تکیه‏گاه باشد نتیجه را باید عکس بگیریم نباید یک آدمی را که یک چنین مقامی دارد زمینه به او بدهیم که به خودش ببالد و همه نوع گناه را مجاز بداند و در انظار مردم خودش را برتر بداند و سوء استفاده کند اگر آن حدیث هست این هم حدیث هست البته از نظر فقهی هم به یک معنی آن استحسان است و اما این‏که فرمودند که «اجازه مجلس» را گذاشته‏اند و «مصونیت» را برداشته‏اند این همان خودش را بیار و و اسمش را نیاور است این فرق نکرده لفظش عوض شده «با اجازه مجلس» یعنی اگر مجلس اجازه نداد ما در مقابل «الناس امام الحق سواء» نمی‏توانیم قانون را اجرا کنیم این اسم عوض کردن است. آقای مرادزهی فرمودند که شما برای نمایندگان مجلس خبرگان این موضوع را تصویب کردید آقای موسوی هم شاهد بودند که در آن جلسه ایشان فرمودند که این آثار طاغوتی است اما الان فرمودند که من موافقم و بنده تعجب می‏کنم.
یزدی- اولًا این‏که مسأله شخص نیست و مسأله کار است ثانیاً قانون اهم و مهم را استحسان‏
تعبیر نفرمایید آقایان تکیه بر یک استحسان نکردندتکیه بر یک اصل مسلم شرعی شده است.
نایب رئیس- آقای یزدی هم به عنوان موافق دارند صحبت خودشان را می‏فرمایند بدون نوبت، درباره این دیروز صحبت شده امروز صبح هم صحبت شده یک موافق و یک مخالف هم صحبت کردند آقای رحمانی اگر سؤالی راجع به اموری که مبهم است دارید بفرمایید.
رحمانی- صبح من درباره این موضوع صحبت کردم و مطالبم تتم نشد اما حالا سؤالاتی دارم جواب بفرمایید. چرا در شق اول به جنحه و جنایت تعبیر کرده‏اید و در شق دوم به ارتکاب جرم؟ اگر جنحه و جنایت هر دو به معنی جرم است همان به لفظ جرم تعبیر بفرمایید.
نایب رئیس- قبلًا این سؤال شد گفتیم یکی است.
سؤال دیگر این است که مشهود و غیر مشهود و لفظی است مبهم، آیا مشهود به معنی محسوس است و غیر مشهود به معنی غیر محسوس یا مشهود به معنی مبصر است و غیر مشهود به معنی غیر مبصر و چرا مشهود و غیر مشهود را در جنحه و جنایت برای فرد ملاک قرار داده‏اید؟
</section>
<section type="page" number="938">
نایب رئیس- جرم مشهود یک اصطلاح قضائی است و از نظر مجوز دستگیری فرق می‏کند در جرم غیر مشهود باید با کسب حکم از دادستان توقیف کنند، در جرم مشهود چون فرصتی نیست و فرصت از دست می‏رود می‏گویند احتیاجی به حکم دادستان نیست بنابراین، این در رابطه با مطلب و اصطلاح قضائی و احکام قضائی‏اش هست. (رحمتی- خوب بالاخره معنای مشهود و غیر مشهود برایمان روشن نشد.
بنی صدر- آقا وکیل بدون مصونیت چه جوری می‏تواند وکالت کند؟ مثلًا اگر یک دختری در ماشینش باشد می‏گویند در جرم مشهود بوده است؟
هاشمی‏نژاد- آنجایی که جرم مشهود باشد چرا یک کسی را در مقابل دادرسی و محاکمه بگذارند؟
نایب رئیس- آقای خزعلی توضیح دادند اگر قانع نشدید چکار باید کرد؟ (هاشمی‏نژاد- مقید کنید تا جای که مظان توطئه در کار است مشخص شود.) توضیح می‏دهم که این «در مظان» را اگر گذاشتید باز معنایش این است که دست رئیس مجلس را در اعمال نظر باز گذاشته‏اید اگر می‏خواهید شما به طور کل جلوی اعمال نظر اشخاص را بگیرید باید بدون این قید باشد. اجازه بدهید من این اصل را می‏خوانم و به رأی می‏گذارم:
اصل 1/ 71 (دنباله اصل 1/ 71)- اگر نماینده‏ای مرتکب جنحه یا جنایتی مشهود شود مورد تعقیب قرار می‏گیرد ولی جریان دستگیری او باید فوراً به آگاهی مجلس برسد و تحقیق و دادرسی با حضور نماینده مبعوث مجلس انجام پذیرد. در صور تی که نماینده‏ای به ار تکاب جرم غیر مشهود متهم شود توقیف و بازداشت او قبل از محکومیت در دادگاه مشروط به اجازه مجلس است ولی محاکمه او در دادگاه صالح به صورتی که مزاحم ایفای وظایف نمایندگی او در اثنای دادرسی نباشد و اجرای حکم قطعی دادگاه درباره او نیازی به اجازه مجلس ندارد.
نسبت به این اصل با ورقه اخذ رأی می‏شود.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری را اعلام می‏کنم عده حاضر در جلسه شصت و شش نفر، تعداد کل آراء شصت و هشت رأی، دو رأی به قید قرعه خارج شد آراء موافق سی و هشت رأی، آراء ممتنع چهارده رأی بنابراین، این اصل تصویب نشد. (عده‏ای از نمایندگان- الحمدلله) اجازه بفرماییدمن یک توضیحی به مطلب آقای نوربخش بدهم.
مکارم شیرازی- بنده قبلًا یک توضیحی بدهم که این اصل در دستور جلسه امروز نبود چون استنباط ما این بود که در گروه رأی کافی نیاورده است و احتیاج به بحث دارد الان هم حدود سه ربع تا چهل دقیقه روی این اصل بحث کردیم می‏خواستم عرض کنم که وقت مجلس بیهوده تلف نشود.
نایب رئیس- عرض می‏شود بر طبق آن چیزی که صبح‏ها عمل می‏کنم روی این اصل عمل شد و موافق و مخالف هم صحبت کردند. حالا عنایت بفرمایید به این تذکر، آقای دکتر نوربخش و آقای مرادزهی این سؤال را مطرح کردند که چطور در ماده 30 آیین‏نامه چیزی شبیه مصونیت برای نمایندگان مجلس خبرگان تصویب شد ولی حالا تصویب نشد اجازه بدهید من این توضیح را هم به دوستان و هم برای ملت ایران می‏دهم، اگر نظرتان باشد پیشنهاد اضافه کردن ماده مصونیت به آیین‏نامه از طرف آقای مراغه‏ای بود ایشان که این پیشنهاد کردند و رویش‏
</section>
<section type="page" number="939">
مفصل بحث شد همان موقع هم عده مخالف و عده‏ای موافق بودند منتها چون در آن موقع اولًا ماده‏ای بود مربوط به یک امر موقت نه قانون اساسی ثانیاً این ماده آیین‏نامه مجلس خبرگان درست با سی و هشت رأی تصویب شده ولی چون به رأی تصویب قانون اساسی به چهل و هشت رأی احتیاج هست این اصل در اینجا تصویب نشد، این است که مجلس هیچ رویه‏اش را عوض نکرد و این نتیجه دوگانه مر بوط است به دوگانه بودن میزان رأی مربوط به تصویب یک مطلب در آن موقع چون مسأله‏ای بود موقت مربوط به یک ماه، دو ماه که آیین‏نامه با نصف به علاوه یک تصویب شد، ولی در اینجا چون مربوط است به یک اصل برای نظام اجتماعی آینده، گفته‏ایم باید دو سوم آراء باشد یعنی چهل و هشت رأی و بنابراین به حد نصاب نرسیده این است که امیدوارم روی این موضوع کاملًا به تفاهم رسیده باشیم. آقای مرادزهی بفرمایید.
مرادزهی- ما هیچ اصراری روی این‏که این اصل حتماً به تصویب برسد نداریم به دلیل این‏که ما برای نظام‏نامه داخلی مجلس خبرگان آن را تشخیص دادیم و به تصویب رساندیم. در قانون اساسی سابق هم اگر شما مراجعه کنید اصل مصونیت پارلمانی برای نمایندگان پذیرفته نشده و بعداً خود نمایندگان مجلس شورای ملی که آمدند تصمیم گرفته و این ماده را گذشتند.
نایب رئیس- بله بعداً خود به خود مجلس قانون‏گذاری می‏تواند تصمیم بگیرد.
مرادزهی- من فکر کردم آنها شاید یک مقدار محکم‏تر و شدیدتر بنویسند حال این‏که اگر در این مجلس تصویب می‏شد احتمال داشت که یک مقدار متعادل باشد.
نایب رئیس- این موضوع می‏ماند در اختیار مجلس شورای ملی آینده من فقط خواستم توضیح بدهم به سؤالی که برادران مطرح کرده بودند که آیا نمایندگان مجلس در چیزی که مربوط به خودشان است و در چیزی که مربوط به دیگران است در آینده دو موضوع دارند؟ عرض کردم نه یک موضوع است ولی دو نتیجه دارد به علت اختلاف حد نصاب رأی لازم برای این مرحله و برای مرحله قبلی، ضمناً این را عرض کنم که قسمت اول این اصلی که همان اصل 71 بود که تصویب شد که باید آزادی اظهار نظر را برای نمایندگان در مجلس تضمین کند این مسأله بسیار بنیادی تصویب شد این مسأله دوم را که قضائی واگذار می‏کنیم به رأی مجلس شورای ملی، آ قای بنی صدر بفر مایید.
بنی صدر- قسمت دوم به نظر من از اول مهم‏تر است و چیزی که آقایان توجه ندارند این است که شهربانی، ژاندرمری یعنی قوایی که مقدومات را فراهم می‏کنند دست قوه قضائیه نیست دست قوه مجریه است بنابراین به آسانی می‏شود مشهود و غیر مشهود نماینده را برایش جرم درست کرد این در تمام دنیا هم بوده در خود کشور ما هم سابقه زیادی داشته.
نایب رئیس- ان شا الله شما در آن مجلس به عنوان نماینده ملت تشریف دارید و اظهار نظر می‏کنید اجازه بفرمایید وقت زیادی به پایان جلسه نداریم چند تذکر عرض می‏کنم یکی این‏که این اصولی که تنظیم شده لطفاً فردا در جلسه سریع‏تر مطرح بفرمایید و نتیجه را برای گروه هفت نفری بفرستید که اگر تغییراتی باید در این اصول پیشنهادی داده بشود ما زودتر وارد کنیم و دستور نهایی جلسه فردا را در صورتی که تغییر کند برای تکثیر بدهیم. دوم آقای طاهری گرگانی نوشته‏اند که امروز روزنامه با مداد با تیتر درشت نوشته است که شرایط حکومت نظامی تصویب شد دوستان به این نوشته روزنامه با مداد انتقادی دارند و می‏گویند جو جلسه مخالف با حکومت نظامی‏
</section>
<section type="page" number="940">
بود و بعد این را صرفاً به عنوان یک مقدار محدود از اختیارات فوق العاده دولت که آن‏هم باید قبلا به تصویب مجلس برسد و آن‏هم با حذف کلمه «ولی» که جنبه استثناء نداشته باشد، مطرح کرد و تصویب کرد بنابراین مجلس تعمد و عنایتی داشت که این مطلب را بگوید که حکومت نظامی را مطلقاً رد می‏کند و مقداری اختیارات فوق العاده را به صورت مستثنای منقطع به شرطی که قبلا مجلس شورای ملی تصویب کند به عهده مجلس گذاشته. (مدنی- این مطلب برای ایام جنگ و نظیر آن است.) بله در ایام جنگ و نظیر آن بنابراین این‏گونه تیتر نوشتن در روزنامه که «در جلسه دیروز شرایط حکومت نظامی تصویب شد» یک نوع تحریف هست در اخبار مربوط به این مجلس بار دیگر یادآوری می‏کنم که مخبرین و نمایندگان مطبوعات و بعد خود مطبوعات در منتقل کردن مطالب، اصل امانت را رعایت کنند و به خاطر این تیترها از راه امانت منحرف نشوند و به این وسیله من اعتراض نمایندگان محترم را به سمع ملت ایران می‏رسانم.
7- پایان جلسه‏
نایب رئیس- این جلسه را پایان می‏دهم جلسه آینده ساعت سه بعد از ظهر فردا خواهد بود.
 (جلسه ساعت هفده و پنجاه دقیقه پایان موقت)
نایب رئیس مجلس بررسی قانون اساسی- دکتر سید محمد حسینی بهشتی‏
</section>
</section>
<section type="page" number="941">
<section type="session" number="36" title="جلسه سی و ششم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده روز نهم مهرماه 1358 هجری شمسی برابر با نهم ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="9">
فهرست مطالب‏
1- اعلام رسمیت جلسه و نطق قبل از دستور آقای خادمی‏
2- طرح و تصویب اصل 77 (اصل نود و یکم)
3- طرح و تصویب اصل 78 (اصل نود و چهارم)
4- طرح و تصویب اصل 80 (اصل نود و ششم)
5- طرح و تصویب اصل 81 (اصل نود و هفتم)
6- طرح اصل 82
7- طرح و تصویب اصل 83 (اصل نود و دوم)
8- تمدید مدت مجلس بررسی نهایی قانون اساسی به مدت یک ماه‏
9- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="943">
1- اعلام رسمیت جلسه ونطق قبل از دستور آقای خادمی‏
نایب رییس- نطق قبل از دستور شروع می‏شود آقای خادمی تشریف بیاورید.
خادمی- بسم الله الرحمن ارحیم. چون در بعضی از روزنامه‏ها دیدیم که هنوز تعقیبی دارند به ولایت فقیه و با این‏که اینها شیعه هستند گویا از عقاید خودشان غافلند که ما را شیعه امامیه می‏گویند یعنی قائل به امامت، که معنای قائل به امامت این است که اما نماینده خدا است و فرمان او واجب الاطاعه است و اطاعت ما منحصر به خداوند است و توحید در عبادت عقیده شیعه است به این معنا که فرمانده‏ای غیر خدا نیست و فرمانبرداری از غیر خدا هم جایز نیست این است که روح عبادت، توحید عبادت است، فرمانبرداری است که خداوند در قرآن می‏فرماید «أَ لَمْ أَعْهَدْ إِلَیْکُمْ یَبَنىِ ءَادَمَ أَن لَّا تَعْبُدُواْ الشَّیْطَانَ» و حال آن‏که کسی شیطان را خدا نمی‏داند معنی عبادت شیطان حرف شنوی از اوست چنانچه در جای دیگر می‏فرماید «أَ فَرَءَیْتَ مَنِ اتخَ‏ذَ إِلَاهَهُ هَوَئه» یعنی خدا خودش را هوای نفس خودش قرارداده است که این معنایش فرمانبرداری هوای نفس است، و از این رو است که محققین گفته‏اند معنی کلمه لا اله الا الله توحید عبادت است، ونیز حضرت رضا صلوات الله علیه هم در بازار نیشابور فرمودند «وانامن شروطها» از همین جهت بود، این است که اطاعت امام را شیعه واجب می‏داند. در زمان امام خود امام و بعد ازامام نماینده امام است چون فرمان نماینده، فرمان خود دستوردهنده است مثلا اگر از امر یک پاسبانی اطاعت می‏کنند این اطاعت دولت است که او را نصب کرده است به این منصوب، از این جهت است که می‏گوییم اولی الامر هم کسی است که صاحب امر به او نمایندگی داده باشد که مقصود خدا است نه هر کس که بر مردم مسلط شد اولی امر است.
خلاصه نایب امام را شیعه، واجب الاطاعه می‏داند و این یک قوه محکمی است برای مملکت ما که بحمد الله تمام پیشرفت این مردم بی‏سلاح و بی‏اسباب برای ایمان به امامت و وجوب اطاعت فرمان امام بود که با کمال شوق و شعف سنه‏ها را مقابل گلوله‏ها قرار می‏دادند وکشته شدن خودشان را شهادت می‏دانستند و می‏گفتند دعا کنید ما شهید شویم زیرا آرزوی شهادت داشتند این قوایی که خدا به شیعه داده است این ثروتی است خدادادی، از این جهت است که برادران سنی ما اصرار می‏کردند که قید اسلام را بگذارید و شیعه را قید نکنید برای همین بود که ما این نیرو را از دست ندادیم و این ثروت بزرگی است در دست شیعه و در زمان خود جمهوری اسلامی هم این قوه مستحکم باید به جا باشد زیرا بعضی از چیزها هست که اگر فرمان امام نباشد حرام است مثلا گمرک، مالیات، عوارض که چنان‏چه امام یا نماینده امام باری مصلحت مسلمین و مخارج مملکت صلاح دانستند وفرمان داد که این وجوه اخذ شود این حرام، واجب و حلال می‏شود و اگر امام یا نماینده امام فرمان نداد، حرام است این است که فرمان امام لازم است و در اصل دین ما یک جزئش امامت است که باید همیشه برای ما محفوظ باشد
</section>
<section type="page" number="944">
همه مردم حتی الامکان باید با این عقیده باقی باشند و لازم است تمام اعضای مملکت از فرهنگ و پدر مادرها که برای فرزندان آینده مملکت این عقیده را در قلوب همه جوان‏ها مستحکم کنند تا این ثروت خدا داده از دست ما شیعیان بیرون نرود و این که گفتیم ولایت فقیه، در عین حال خداوند به مشورت امر کرده است «وشاور هم فی الامر» از این رو است که مجلس شورای ملی طرف مشورت فقیه است نه این‏که مصوبات مجلس بر مردم واجب باشد و مصوبات مجلس شورای ملی هم برای این‏که شورایی است برای فقیه، این حکم فقیه است که اطاعتش بر مردم واجب است و هر قانونی که از تصویب مجلس گذشت باید فقها هم حکم بدهند بر وجود موافقت آن قانون تا بر مردم واجب بشود و از آن اطاعت کنند. آن وقت است که با طوع و رغبت مال خودشان را می‏دهند، جانشان را می‏دهند وبه همه چیز حاضرند، وقتی فرمان خدا شد همه زیر فرمان خدا هستند و این‏که در دهان مردم افتاده است که حکومت بر مردم، این حکومت را هیچ کس بر مردم نداده است برای این‏که «ان الحکم الا لله» حکومت مخصوص خدا است چه برسد به این‏که مردم بر سایر مردم حکومت داشته باشند اما جمع بین این و ولایت فقیه و مجلس شورای ملی است امیدواریم که خداوند همه را هدایت فرماید و السلام علیکم ورحمه الله و برکاته.
نایب رئیس- دستور جلسه راآغازمی‏کنیم اصل 74.
تهرانی- این چند اصل امروز خوانده شده و بحث هم زیاد شده است وقرار شد چند اصل برای شوراها تنظیم کنند بهتر است که دیگر اینها تکرار نشود زیرا تکرار ماسبق است لطفاً اصل 77 را بخوانید.
2- طرح وتصویب اصل 77 (اصل نود و یکم)
نایب رئیس- بسیار خوب اصل 77 را قرائت می‏شود.
اصل 77- به منظور پاسداری از احکام اسلام و قانون اساسی از نظر عدم مغایرت مصوبات مجلس شورای ملی با آنها، شورایی به نام شورای نگهبان با ترکیب زیر تشکیل می‏شود:
1. شش نفر از فقهای عادل و آگاه به مقتضیات زمان و مسایل روز، انتخاب این عده با رهبر یا شورای رهبری است.
2. شش نفر از حقوق‏دانان که به وسیله شورای عالی قضایی معرفی و توسط مجلس شورای ملی انتخاب می‏شود.
کرمی- بند 2 باید حقوق‏دانان مسلمان باشند.
نایب رئیس- بله، شش نفر از حقوق‏دانان مسلمان که به وسیله شورای عالی قضایی معرفی و توسط مجلس شورای ملی انتخاب می‏شوند.
کرمی- این «شش نفر انتخاب می‏شوند» غلط است باید بنویسید «تأیید می‏شوند» چون خودشان شش نفر هستند که انتخاب شده هستند.
نایب رئیس- کدام را می‏فرمایید؟
دکتر آیت- بند 2 را می‏گویند، شش نفر را که نمی‏شود انتخاب کرد یا باید بنویسیم دوازده نفر که شش نفر از می‏ان آنها باشد.
تهرانی- بنویسید شش نفر از میان حقوق‏دانان مسلمان.
نایب رئیس- اگر آقایان موافق باشند همان چیزی را که مورد نظرشان بود با این عبارت اینجا
</section>
<section type="page" number="945">
تأیید بشود «شش نفر حقوق‏دانان که از میان حقوق‏دانان مسلمان که به وسیله شورای عالی قضایی به مجلس شورای ملی معرفی می‏شوند با رأی مجلس انتخاب می‏گردند.» (کرمی- وقتی معرفی شدند دیگر انتخاب ندارد.) ملاحظه بفرمایید آن چیزی که قبلا بوده این است که شورای عالی قضایی شش نفر معرفی نکند شورای عالی قضایی ده نفر، پانزده نفر معرفی کند تا آنها از میان معرفی شده‏ها شش نفر را انتخاب کنند طرح این بوده است، حالا با این عبارت می‏شود آن طرح را بیان کرد» شش نفر حقوق‏دان که از میان حقوق‏دانان مسلمان که به وسیله شورای عالی قضایی به مجلس شورای ملی معرفی می‏شوند با رأی مجلس انتخاب می‏گردند.»
طاهری اصفهانی- شش نفر حقوق‏دان که از بین حقوق‏دانان معرفی شده توسط مجلس شورای ملی انتخاب می‏شوند.
نایب رئیس- خوب، باید قید کنیم به وسیله شورای عالی قضایی‏
طاهری اصفهانی- باید بگوییم شش نفر حقوق‏دانان معرفی شده به وسیله شورای عالی قضایی توسط مجلس شورای ملی انتخاب می‏شوند.
نایب رئیس- باید بگوییم چه کسی معرفشان باشد، باید به وسیله شورای ملی قضایی باشد.
طاهری اصفهانی- عرض می‏کنم از بین حقوق‏دانان معرفی شده به شورای عالی قضایی توسط مجلس شورای ملی انتخاب می‏شوند.
نایب رئیس- نه، این هم عبارت دیگری است که می‏توان به جای این عبارت باشد.
دکتر آیت- من معتقدم مشخص باشد چند نفر، در این باره بهتر است که دوازده نفر بنویسیم.
نایب رئیس- خوب، ببینیم درباره این مسأله چه نظری دارند؟
سبحانی- درباره قسمت اول هم شش نفر انتخاب شده است و هم در قسمت دوم بعداً در اصل 79 را به عهده اکثریت گذاشته است به این نحوه که انتخاب فرمونده‏اید گاهی به بن‏بست می‏رسد چون که از نظر تحقق با اسلام شش نفر باشند سه نفر این طرف و سه نفر آن طرف واقلیت و اکثریت محقق نمی‏شود یا این‏که آن شش نفر با این شش نفر دوازده نفرند که می‏خواهند درباره تطبیق با قانون اساسی بحث کنند شش نفر در یک طرف وشش نفر در طرف دیگر بگذارند آن وقت چه کار خواهند کرد؟ در اینجا باید عدد طاق گذارده شود که اقل و اکثر محقق بشود تا کار به بن‏بست نرسد.
نایب رئیس- اگر بخواهید شماره فقها و شماره حقوق‏دانان مساوی باشد که نمی‏توان اقل واکثر باشد و نمی‏شود که زوج نباشد (سبحانی- آن وقت شمابه بن‏بست می‏رسید) معمولاراه حلی درست بوده است و آن این است که در آن طرفی که رئیس باشد او را می‏پذیرند چون معمولا فردی را به ریاست انتخاب می‏کنند که در او یک مقدار کفایت بیشتری باشد بنابراین دراین‏طور موارد که موارد نادری هست می‏نویسند رأی رئیس متبع است. آقای مکارم بفرمایید.
مکارم شیرازی- فرض کنید تعداد، فرد بود مثلا یازده نفر بود ممکن است از یازده نفر یکی‏شان غایب باشد و ده نفر در جلسه حضور دارند. بالاخره راه حلی است که این‏طور نوشته شده است.
نایب رئیس- بلی آقا، صحیح است، آقای یزدی.
</section>
<section type="page" number="946">
یزدی- جواب این سؤال صبح داده شده که در اصل 82 هم این مسأله هست که پس از گذشتن سه سال نیاز اعضای گروه تقلیل پیدا کند به اشکال بر می‏خورد پس به دلیل باید عدد شش باشد.
نایب رئیس- این اشکال هم صبح مطرح شد، پس این همه توصیه‏ای که صبح کردیم چه شد؟ آقای دکتر روحانی بفرمایید.
دکتر روحانی- نظر من این است که عده حقوق‏دانانی که از طرف شورای عالی قضایی مجلس شورای ملی معرفی می‏گردند تا در بین آنها شش نفر را انتخاب نمایند مشخص بشود زیرا اگر فقط شش نفر را معرفی بکنند و مثلا دو نفر از آنان مورد تایید قرار نگیرد مجددا باید نفرات دیگری تا تکمیل عده شش نفر به مجلس معرفی شوند که این امر از جهات مختلف خالی از اشکال نخواهند بود، ولی اگر عده مشخص باشد مثلا دوازده نفر به مجلس معرفی بشوند تا مجلس از بین آنها شش نفر را انتخاب کند مسأله انتخاب مطرح می‏شود نه عدم تأیید و بالنتیجه هیچ‏گونه اشکالی پیش نخواهد آمد.
نایب رئیس- توضیحش این است که عده معینی لازم نیست ما همین قدر که می‏گوییم دست شورای عالی قضایی را باز می‏گذاریم که عده‏ای را معرفی کند تا بتوانند از میان آنها کسانی را از شش نفر بیشتر معرفی بکند یعنی مسلماً باید هفت نفر، هشت نفر، ده نفر امکان انتخابی بگذارد، بن‏بستی هم پیش نمی‏آید چون اگر هفت نفر معرفی کند آنها موظفند از میان این هفت نفر شش نفر را انتخاب بکنند و نمی‏توانند بگویند چهار نفر از آنها یا پنج نفرشان را انتخاب می‏کنیم این چیزی را که الان به عنوان اصل می‏نویسیم معنایش این است که آنها باید از میان هفت نفر شش نفر را انتخاب بکنند، حق رد کامل ندارد آقای خامنه‏ای. (خامنه‏ای- بنده مخالفم.) آقای صافی (صافی- بنده هم در یک قسمت مخالفم.) خوب مخالفید، بعد می‏توانید نظر بدهید. آقای قرشی بفرمایید.
قرشی- این لفظ «عادل» به نظر می‏آید که این لفظی غیر توجیهی است مثلا به نظر می‏آید که شش نفر از فقهای ما نسبت به دیگران باید عادل باشند، فقیه طبعاً عادل است مگر فقهای غیر عادل هم داریم؟
نایب رئیس- این واقعیتی است که در رساله‏های علمیه‏تان هم این را می‏نویسید آنجا توهینی نیست اینجا هم توهینی نیست، آقای رشیدیان.
رشیدیان- با توجه به ترکیب اعضای شورای قضایی که یکی از برادران در این باره گفتند این مسأله حل شده است و به بن‏بست نخواهد رسید چون که آن شش نفر در مقابل این شش نفر قرار ندارند بلکه آن شورای عالی قضایی ترکیبی است از همان فقها، نماینده شورای رهبری سه نفر، از مجتهدان هم سه نفر از میان قضات کشور که آگاه به تمام مسائل اسلامی باشند اگر با این ترکیب تا آخر به مجلس معرفی بشوند با آن شش نفر از فقهای منتخب از طرف مقام رهبری با هم همکاری خواهند کرد.
نایب رئیس- این شورا خودشان عضو شورای نگهبان نیستند اینها عده‏ای از حقوق‏دانان را معرفی می‏کنند و مجلس از میان آن کسانی که اینها معرفی کرده‏اند انتخاب می‏کند و این اشخاص هم طبعاً انسان‏های شایسته‏ای هستنند آقای رحمانی سؤالی دارید؟ (رحمانی- خیر مطلبی است که باید عرض کنم) بسیار خوب، مطلب شما سؤال است یا
</section>
<section type="page" number="947">
مخالفید یا موافقید؟ معنای سؤال این است که در اینجا ابهامی وجود دارد به وسیله جواب رفع ابهام بشود.
رحمانی- چه ملاکی دارید که آن پنج نفر یا شش نفر فقهای عادل از طرف رهبر انتخاب می‏شوند و این شش نفر حقوق‏دان از طرف مجلس انتخاب می‏شوند؟ همین ترتیبی را که در حقوق‏دانان قائل شده‏اید همین ترکیب را هم درآن مسأله قایل بشوید تا نقطه ضعفی ایجاد نکند یعنی رهبر ده نفر، دوازده نفر یا عده بیشتری را معرفی بکند و مجلس شورای ملی از میان آنها که همه موارد تأیید رهبر و کاندیدا هستند پنج نفر یا شش نفر را انتخاب بکند.
نایب رئیس- یکی از دوستان که می‏خواهد به عنوان موافق صحبت کند چون یک مخالف هم باید صحبت بکند، به این سؤال شما پاسخ می‏دهند.
رحمانی- مقصود بنده این است که تعهدی در کار باشد که شوق دیکتاتوری نداشته باشد.
بشارت- دوازده نفر نقش موثری در تصویب قوانین در مجلس دارند، چرا این دوازده نفر را ملت انتخاب نکنند یا شورای رهبری معرفی کند به مجلس شورای ملی چون اینها نمایندگان ملت هستند به عقیده بنده هم فقها و هم حقوق‏دانان را باید مجلس انتخاب کند.
نایب رئیس- این راهم نفر موافق جواب خواهد داد.
فاتحی- منظور پاسداری از احکام اسلام و قانون اساسی از نظر عدم مغایرت مصوبات مجلس با قانون است اما از نظر پاسداری از اجرای قانون لازم نیست تذکر داده بشود.
نایب رئیس- ما در قوه مقننه هستیم اجرا را باید دستگاه دیگری پاسداری و به آن هم می‏رسیم. این دو گروه فقط کارشناسان کار یک کارشناس است، چه حقوقدان‏ها چه فقها کارشان کار یک کارشناس است و جهت کارشناسی شان هم مشخص است یعنی نه فقها و نه حقوق‏دان درباره این‏که آیا این قانون به صلاح مردم هست یا نیست حق اظهار نظر ندارد این تشخیص با نمایندگان مردم است فقط اینها به عنوان کارشناس نظر می‏دهند این چیزی را که نمایندگان ملت به صلاح ملت تشخیص داده‏اند خارج از دایره شرع یا قانون اساسی نباشد بنابراین این شورا صرفاً شورای کارشناسان برای تشخیص جهت معین است. (موسوی تبریزی- تمام این فرمایشات در کمسیون گفته شده و جواب آنها داده شده است) بلی، انتظار ما هم این است که وقتی چیزی گفته شد دیگر آقایان درباره‏اش زیاد بحث نکنند. (موسوی تبریزی- من نمی‏دانم آقایان برای چه این قدر اصرار دارند بحث بشود.) خود جناب‏عالی به چه منظور اسم نوشته‏اید؟ (موسوی تبریزی- من به عنوان موافق اسم نوشتم) آقای طاهری خرم‏آبادی.
طاهری خرم‏آبادی- نظر بنده راجع به سؤال آقای سبحانی است که گفتند گاهی به بن‏بست می‏رسیم، پاسخ جناب‏عالی قانع‏کننده نیست برای این‏که وجهی ندارد که اگر رئیس در یک طرف بود ما آن طرف را ترجیح بدهیم بر طرف دیگر، حالا اگر در یک طرف اکثریت باشد این ظنی است که فکر چند نفر که بیشتر هستند به واقع نزدیک‏تر است اما به صرف این‏که رئیس این شش نفر در یک طرف قرار گرفت موجب ترجیح باشد وجهی ندارد همان‏طوری که در پیش‏نویس هست چه مانعی دارد اگر فقها را پنج نفر قرار بدهیم در مورد مسائل شرعی قهراً به بن‏بست نمی‏رسیم.
نایب رئیس- چرا آقا می‏ترسیم اگر یک نفر از این آقایان در یک جلسه غایب بود.
</section>
<section type="page" number="948">
 (طاهری خرم‏آبادی- شما این‏طور فرض کنید) آن هم فرض ضعیفی است که مثلًا در موقع رأی گرفتن آرا، سه و سه باشد آن هم یک فرض است که می‏کنیم ولی اگر واقعاً هر راه حلی را که برای غیبت یک نفر از آنها پیش‏بینی کردیم به این فرض نادر هم که ممکن است در موقع رای سه و سه باشد باید سرایت بدهیم ملاحظه بکنید که ما بعدها همه‏اش گرفتاری داریم. آقای یزدی بفرمایید.
 (یزدی- بنده موافقم.) بسیار خوب به عنوان موافق صحبت خواهید کرد آقای خامنه‏ای بفرمایید به عنوان مخالف صحبت کنید.
خامنه‏ای- بسم الله الرحمن الرحیم. اصل فراز اصل دوم متمم قانون اساسی را که به همت علمای اعلام در صدر مشروطه گذاشتند به این منظور بود که بنا نبود تقنین بر اساس تقنین اسلان باشد تقنین، تقنین عرفی بود، احکام دادگستری و جزایی را هم تقسیم کردند و سهم علما را دادند به دادگاه شرع که عملًا تعطیل شد. بنابراین در اصل 2 پنج نفر از مجتهدین جامع الشرایط را با آن شرایط حق داده بود که بر همین قوانین عرفی نظارت کنند که با قوانین شرع هم تضادی نداشته باشد اینها هیأت مستقلی بودند با صلاحیت ولی چون من با حقوق‏دان‏های مملکت تماس دارم و صحبت‏هایشان را شنیده‏ام عرض می‏کنم با انقلاب اسلامی ایران و تغییر ریم به جمهوری اسلامی، بنیاد حقوقی این مملکت خراب شده یعنی به هم ریخته و از بین رفت و ما امروز حقوق نداریم، چون تمام حقوق ما بر اساس حقوق فرانسه و احیاناً کشورهای دیگر بود و تحصیلات دانشگاهی به آن اساس بود. قواعد مادی ما غیر از قانون مدنی ازآن اقتباس شده است و وکلای ما آن مطالب را خوانده بودند و اساتید همان‏ها را درس می‏دادند و قضات هم روی آنها حکم می‏دادند. الان ما قانون نداریم به محض این‏که قوانینی را که ما می‏خواهیم بر طبق اسلام تاسیس کنیم و به عمل بیاوریم، سؤال یکی از قضات این بود که تکلیف ما چه می‏شود گفتم تکلیف این می‏شود که مجموعه قانون را یاد بگیرید وطبق آنها عمل کنید یعنی یک مجموعه‏ای را در اختیارتان می‏گذارند مثل تغییراتی که در قانون می‏دادند با این تفاوت که این اسلام است. حقوق‏دان‏های ما با انقلاب از آن فعلیت ساقط شدند و شان و بالقوه شده‏اند یعنی استعداد علم حقوق در آنها هست ولی چون معتقدات ومعلومات و افکار و خواسته‏های افراد حقوق‏دان بر اساس قبل بود حالا منهدم شده انشاء الله اینها در آینده با خواندن حقوق و قوانین اسلام به حقوق اسلام آشنا خواهند شد و حقوق‏دان اسلامی خواهند شد و در این جهت با فقها هیچ تفاوتی ندارند. من در دی ماه گذشته در تهیه اصل پیش‏نویس و به خصوص در این قسمتش مشارکت داشتم و طرز کار را نپسندیدم چون دو پیشنهاد بود و این را توضیح دادند و من مخالفت کردم و بعد هم برای نوشتن آن پیش‏نویس نرفتم و این واقعیت امر است وشما آن را نمی‏دانستید. این چیزی تازه نبوده و یک فکری است که من منشأ آن را می‏دانم که آقایان بیانش را از کدام قاعده حقوقی و رویه فرانسه گرفته‏اند فکر خوبی است اما در جایی که اسلام برای خودش اساس و نهادی نداشته باشد این را آورند وگذاشتند البته ما توقع نداشتیم از کسانی که تحصیلات حقوقی و علمی اسلامی را ندارند، یک چنین کاری را نکنند، اما ما چرا قبول کردیم، در اینجا فرمودند به منظور پاسداری از احکام اسلام و قانون اساسی است احکام اسلام را آقایان مجتهدین طبعاً بلد هستند یا نیستند. قوانین اساسی اسلام را آقایان مجتهدین خودشان که اینجا هستند بهتر می‏دانند و از مذاکرات مجلس پایه علمی آنان معلوم است. غیر از این است آنها به اظهار نظر در قانون اساسی احقند؟ وغیر از این است که قانون اساسی غیر از
</section>
<section type="page" number="949">
قوانین اسلامی نیست؟ شما از کجا حقوق‏دان می‏آورید؟ این برای من سؤال است و قطعاً این را نمی‏دانم چون شما این مسأله را چگونه فرض کردید که این را گذاشته‏اید؟ آیا حقوق‏دان‏هایی که با سیستم حقوق ناپلئون فرانسه و سایر کشورهای دنیا آشنا هستند با آن فکر و منطقشان می‏توانند برای شما تحلیل کنند؟ مبنای حقوق علم اصول را داریم و مبنای قانون اساسی فقه است که داریم و به طور خلاصه با وجود یک یا چند نفر مجتهد، پنج یا ده نفر مجتهد و به طور کلی حقوق‏دان اسلامی یعنی فقیه که مسلماً در آن انتخابی که خواهد شد شایسته‏ترین و مناسب‏ترین و آشناترین انتخاب خواهد شد، دیگر چه نیازی به حقوق‏دان داریم که نمی‏دانیم کیست و معلوماتش چیست؟ و آیا آنها در آینده با حقوق‏دان‏های اسلامی ما جدا خواهند بود و فقها جدا و یا همان‏طور که الان اینجا حقوق‏دان‏های اسلامی ما همان فقها هستند نویسندگان قانون اساسی که برای پاسداریش می‏خواهیم عده‏ای را تعیین کنیم خود آقایان هستند؟
نایب رئیس- آقای خامنه‏ای وقت شما تمام شد.
خامنه‏ای- این نکته را من به عنوان مطلب اساسی در صحبتم داشتم که بر فرض که مورد قبول نباشد، ایرادات دیگری بود گه چون وقت نیست من می‏گذرم ولی واقعاً این مسؤولیتی است برای ما که اینجا هستیم و باید پاسخگوی تاریخ و آینده ایران و دین مبین اسلام باشیم، که این حقوق‏دان که گذاشته‏ایم معنی‏اش چه بود و چه ویژگی داشت و چه فرقی داشت و اگر نمی‏گذاشتیم چطورمی‏شد.
نایب رئیس- برحسب نوبت آقای موسوی تبریزی به عنوان موافق صحبت بفرمایند.
رشیدیان- آقای موسوی شما در حالی که به دیگران فرصت اظهار نظر نمی‏دهید پس چرا می‏خواهید صحبت کنید. شما متأسفانه با آبروی اشخاص در اینجا بازی می‏کنید زیرا ما نماینده ملت هستیم و مجبوریم مطلبی را که در مجلس استنباط می‏کنیم و درک می‏کنیم بگوییم و همه نمایندگان هم با هم برابر هستند و مطلبی را که عرض کردم در مقابل القاء شبهه‏ای است که خارج از مجلس شده است، و طرحی را که آقای رحمانی فرمود یک طرح جدید و بسیار عالی است. شما چرا مخالفت می‏کنید و نمی‏گذارید افراد آزادانه حرفشان را بزنند؟ (موسوی تبریزی- من می‏گویم آقایان مطالب را تکرار نکنند تا وقت مجلس تلف نشود.) مکررات نیست چون مردم باید بدانند ما با آزادی کامل حرفمان را می‏زنیم، معنی ندارد چهار نفراز گوشه مجلس بلند شوند و بگویند آقا بنشین، آن دفعه به آقای فاتحی توهین کردند معنی ندارد زیرا ما داریم برای عقیده‏مان می‏جنگیم و از هیچ قدرتی واهمه نداریم و باید مطالبمان را بگوییم، من در بیرون از مجلس نوکر آقای دستغیب هستم و پشت سرشان هم نماز می‏خوانم ودستشان را می‏بوسم اما در اینجا که آمدم به وظیفه نمایندگی عمل می‏کنم «از هیچ دلی نیست راهی به خدا نیست» هر کس برابر با وظیفه نمایندگی که از طرف مردم دارد حق دارد حرفش را بزند.
نایب رئیس- آقای رشیدیان مگر غیر از این بوده؟
رشیدیان- خیر، خود جناب‏عالی می‏دانید که من مدافع این موضوع هستم که مجلس آزادی دارد، ولی چهار نفر از گوشه و کنار مجلس بلند می‏شوند و با حیثیت افراد بازی می‏کنند. من وقتی صحبت می‏کنم آبرویم را مایه می‏گذارم و صحبت می‏کنم، خدایا تو می‏دانی من نظر خاصی ندارم. این چهار نفری که اینجا هستند ودائماً می‏گویند آقا صحبت نکن این برخلاف‏
</section>
<section type="page" number="950">
آیین‏نامه است این مجلس یک هیأت رئیسه و یک آیین‏نامه‏ای دارد که بر طبق آن باید عمل بکنید اگر گفت ساکت باشید، بسیار خوب ولی معنی ندارد که از گوشه و کنار بگویند صحبت نکن و نگذارند کسی حرفش را بزند.
نایب رئیس- این حرف آقای رشیدی کاملًا منطقی است زیرا تصمیم درباره این‏که چه صحبتی بر طبق نظام‏نامه مجلس هست یا چه مطلبی نیست به عهده مسؤولی است که در اینجا برای این کار تعیین فرموده‏اید. (رحمانی- جواب سؤال بنده را بفرمایید) سؤال حضر ت‏عالی را من همان موقع خواهش کردم که دوستانی که به عنوان موافق صحبت می‏کنند یادداشت کنند و جواب بدهند. آقای موسوی تبریزی بفرمایید.
رحمانی- آن شم دیکتاتور دارد و برای مردم امکان دارد تعبد ما قابل قبول نباشد. درست است که طریقش مختلف است ولی هدف واحد است بنابراین ما باید کاری بکنیم که مردم بتوانند جذب بکنند.
نایب رئیس- آقای رحمانی اگر توضیح آقایان کافی نبود در پایان خدمتتان توضیح خواهیم داد.
موسوی تبریزی- البته بین ما و آقا رشیدیان سوء تفاهم نباشد زیرا منظور ما این است که چون صبح از ساعت هشت الی دوازده اصول را بررسی می‏کنیم و تمام اشکالات را در آنجا یکی از دیگری می‏گوییم و همه هم حق دارند حرف بزنند وغرض ما این است که مطالب منقح شده‏ای را اینجا بیاوریم این مطلب را برای رفع سوء تفاهم بیان کردم.
اما این اصل 77 به منظور پاسداری از احکام اسلام و قانون اساسی است بعد از آن‏که ما نظام جمهوری اسلامی را در مملکت امضا کردیم این قانون اساسی و جمهوری اسلامی باید حافظ هم داشته باشد احکام شرع ما باید حافظ داشته باشد البته این هم نه مثل یک مقام تشریفاتی که در ریم طاغوتی برای پنج نفر حق وتو داده بودند این‏طورهم نباشد که به دست فراموشی سپرده بشود که دولت‏ها هر قانونی را بخواهند، انشا بکنند واختیار داشته باشند. حالااین شورای نگهبان برای این منظورنوشته شده است ومربوط به فقه وفقاهت است آنجا فقط همین شش نفر فقیه نظارت دارند، که ببینند این قانونی که در مجلس شورای ملی می‏خواهند تصویب کنند مخالف شرع هست یا نیست و گفتیم شش نفر حقوق‏دان مسلمان هم با این شش نفر فقیه باشند این مطلب صبح هم در کمیسیون مطرح شد و اکثریت رای دادند. گفتم عقیده اسلام را باید داشته باشد حالا می‏خواهد از مبانی حقوق اسلامی آگاه باشد یا نباشد آن را رأی ندادند گفتند شش نفر حقوق‏دانی که معتقدات اسلامی داشته باشند اینها با همان شش نفر فقیه عادل که منتخب رهبری است جمع بشوند در آن قوانینی که مربوط به حقوق اسلامی است (طاهری گرگانی- اعتقاد تنها چه فایده‏ای دارد؟) الان عرض می‏کنم، حفظ قانون و مقررات اسلامی و نیز حفظ این قانونی که ما داریم می‏نویسیم به عهده شورای نگهبان است این فلسفه این اصل است. شش نفر از فقهای عادل و شش نفر از حقوق‏دانان، اشکالی که آقای سبحانی از نظر تعداد شش نفر از حقوق‏دانان و شش نفر از فقها فرموده بودند جوابش داده شد باید حقوق‏دان هم باشند شش نفر فقیه هم باشند فقیه از نظر احکام ومسائل اسلامی و از نظر حقوق اسلامی که در چارچوب اسلام است هم از نظر حقوق اسلامی و هم از نظر مسائلی که در تخصص فقیه است به طوری که اصول بعدی وظیفه این شش نفر را معلوم می‏کند آن قسمتی‏
</section>
<section type="page" number="951">
که فقط مربوط به تخصص فقیه است اگر مثلًاحقوق‏دانی که عقاید کمونیستی داشته باشد حتماً قوانین را می‏کشاند به طرف مرام خودش و می‏خواهد مطالب را همیشه بکشاند سوی مرام خودش و یا همیشه بین افراد شورای نگهبان اختلاف و تشنج هست و یک وقت بالاخره ممکن است بکشاند به طرف خودش پس اعتقادش با اعتقاد این فقها یکی باشد همه آنها مسلمان باشند این هم ضامن این مطلب است وقتی که اینها همه مسلمان شدند این دوازده نفر مسلمان بودند اینها می‏خواهند از نظر معتقداتشان نظام اسلامی را در مملکت حفظ کنند واما از نظر حقوق مثلًا آن مقداری که مربوط به حقوق اسلامی است که متخصصین فقها هستند و حقوق‏دان‏ها هم که مسلمان هستند ناچار از کم و کیف مطالب اطلاع دارند و به فرمایش یکی از آقایان که حقوق‏دانی است که از حقوق اسلام اطلاعی ندارد از آن حقوق غیر اسلامی آنها که متخصص در حقوق غیر اسلامی هستند اگر در میان بگذارند و مخالف با مبانی اسلام نباشد پذیرفتن آنها هیچ اشکالی ندارد بنابراین، این دوازده فقها و حقوق‏دانان در مسائل غیر حقوقی در مسائل غیر تخصصی، فقها مشترکاً باید نظر بدهند و در مسائل تخصصی که مربوط به فقاهت است از نظر آن شش نفر استفاده می‏شود ومخصوص آن شش نفر است این از نظر محتوای این اصل و اما اشکالی که آقای رحمانی فرمودند چرا این شش نفر فقیه را باید رهبر یا شورای رهبری و آن شش نفر حقوق‏دان علاوه بر این‏که شورای عالی قضائی انتخاب می‏کند مجلس هم باید تأیید بکند آیا به نظر شما این دیکتاتوری است؟ اشکال شما این نبود؟ این شش نفر فقیه را که رهبر یا شورای رهبری معرفی کرده است آنها را هم باید مجلس انتخاب بکند مثل آن شش نفر دیگر مگر غیر از این است؟ ما می‏گوییم بعد از این‏که رهبر یا شورای رهبری با آن شرایطی که برای رهبر یا شورای رهبری گفتیم چه احتیاجی داریم که مجلس در منتخب آنها اظهار نظر بکند چه حاجتی دارید که مجلس در مبعوث و منتخب آنها بازاظهار نظر بکند؟ خود مجلس آن شورای رهبری را به تمام معنا قبول کرده در مقام و منصب امامت و ولایت ونظارت بر این‏که احکام اسلام را مو به مو اجرا بکند وکوچکترین تخطی نخواهد کرد، پذیرفته بنابراین چه نیازی هست که در مبعوث شورای رهبری، مجلس دوباره اظهار نظر بکند اما از آن یکی برای این‏که مثل هم مجلس دخالت داشته باشد مجلسی که بدون اراده زیر نظر دیگران نرود، هم باید شورای رهبری معرفی بکند این هم محکم کاری است و هم حقی است برای وکلا و نمایندگان قرار داده‏اند علتش این است.
نایب رئیس- وقت شما تمام شد (موسوی تبریزی- اگر وقت من تمام است بقیه دفاع با خود آقایان) بسیار خوب یک موافق و یک مخالف صحبت کردند یکی از آقایان مطلبی نوشته است که می‏خوانم: «نظر بنده این است که فقه اسلام از همه جهت غنی است حتی اخیراً در اجتماعی که حقوق‏دانان داشتند همه تصدیق کردند که تمامی مبانی اصیل حقوقی و مورد نیاز در قوانین اسلام موجود است بنابراین، این مراجعه به حقوق‏دانان اگر برای مجرد شرح اصطلاحات حقوقی باشد موجب این قسمت نمی‏شود والا این توهم پیش می‏آید که فقه اسلام ناقص است و مسائلی پیش می‏آید که باید در آن مسائل به حقوق مراجعه کرد و در کنار فقه اسلام حقوق را هم نپذیریم. بنابراین حقیقتا با این قسمت که شش نفر از حقوق‏دانان در شورای نگهبان باشند مخالفم» این نوشته از طرف آقای صافی بود اگر این در حد یک سؤال توضیح بخواهید توضیح می‏دهم و به رای می‏گذارم. این قانون اساسی داریم روشن‏تر از این است که این سؤالات را مشکل تلقی کنیم ما یک قانون اساسی داریم‏
</section>
<section type="page" number="952">
و باید بدانید که قوانین مصوب مجلس شورای ملی آینده منحرف از قانون اساسی نیست می‏خواهیم ببینیم که تشخیص این‏که این قوانین بعدی مغایر با قانون اساسی نیست به عهده چه کسی باشد؟ و این مسأله در ممالکی مجلس دارند مرسوم است یک مرجعی برای این امر وجود دارد منتها با نوع رابطه‏هایی است که خاص خودشان است ما می‏گوییم چون قانون اساسی است، مبنای اساسی دارد بنابراین باید چند نفر متخصص در مسائل و احکام اسلامی باشند تا عدم مغایرت قوانین مصوب مجلس شورای ملی را با اسلام تأیید کنند و چون قانون اساسی با مبنای غیر اسلامی مباینتی ندارد ولی مصادیق تطبیقی حقوقی دارد یعنی اموری دارد که در بسیاری از مکاتب حقوقی دنیا هست و مصادیق حقوقی اسلامی هم هست در تشخیص این مصادیق صاحب فن بودن در حقوق موثر است در تشخیص این مصداق صاحب نظر بودن در مسائل حقوقی مؤثر است بنابراین ما می‏گوییم در اینجا این حقوق‏دانان می‏آیند و نظر می‏دهند. (خامنه‏ای- مثال بزنید تا روشن شود.) اجازه بدهید مثال می‏زنم (خامنه‏ای- در این نوع کارها که فرمودید فقها می‏توانند نظر بدهند یا نمی‏توانند؟) الان به شما جواب می‏دهم، خیر نمی‏توانند. (خامنه‏ای- حقوق‏دانان کشورهای دیگر فقهای آنها هستند آنها دیگر در کنار حقوق‏دانان، فقیه ندارند) اگر صبر می‏کردید من داشتم جواب شما را می‏دادم مثال دارم می‏زنم ما گفته‏ایم که کلیه مصوبات مجلس باید مطابق قانون اساسی باشد در یک اصل گفتید که معاهده‏ها و قراردادها باید با استقلال سیاسی و اقتصادی مملکت هماهنگ باشد و مخل به استقلال اقتصادی مملکت نباشد، تشخیص فلان قرارداد اقتصادی که مخل به استقلال مملکت هست یا نیست با چه کسی است؟ یک وقت تشخیص می‏دهیم که این به صلاح مملکت هست یا نه یک وقت هست می‏گوییم این قرارداد به سود مملکت ما هست یا نه؟ این بر عهده مجلس شورای ملی است، یک وقت می‏گوییم مخل به استقلال اقتصادی ما هست یا نه؟ در این مورد کارشناسان اقتصادی هستند که باید اظهار نظر کنند حقوق که می‏گوییم اعم است (خامنه‏ای- ما اگر چند نفر از این‏گونه حقوق‏دانان باسواد در ایران سراغ داشته باشیم که من هم آنها را می‏شناسم در اینها کارشناس عهدنامه‏ها شاید پنج نفر هم نباشد چهار نفرشان طاغوتی بودند و فرار کردند شما خیال می‏کنید که قضات ازعهود و عهدنامه سر در می‏آورند) معلوم شد که ما قانون اساسی می‏نویسیم بر طبق وضعی که الان داریم ما قانون اساسی می‏نویسیم برای ایجاد فردای بهتراز امروز، در قسمت معاهده‏های سیاسی همین‏طور است، اگر این حقوق که اینجا نوشته شده به نظرتان حقوق قضائی و سیاسی را شامل نمی‏شود تصریح کنیم کارشناسان شامل متخصصان حقوق سیاسی، قضایی و اقتصادی است که روشن باشد همه اینها را شامل باشد.
ربانی شیرازی- در اصل بعدی می‏آید می‏گوید که این شش نفر حقوق‏دان برای این است که ببینند تعارضی با قانون اساسی دارد یا نه، آیا به ضرر اقتصاد است یا نه تعارضش را با قانون اساسی تمیز می‏دهند و لاغیر.
نایب رئیس- به عرض من عنایت نکردند عرض من این بود که یکی از اصول قانون اساسی این است که معاهده باید مخل به استقلال نباشد وقتی که یک کارشناس می‏خواهد نظر بدهد که این مصوب مجلس تناقضی با این اصل دارد یا نه چگونه باید تشخیص بدهد اینجا کلمه حقوقی اعم است. (حجتی کرمانی- آقای دکتر بهشتی من یک سؤال دارم.) بفرمایید.
</section>
<section type="page" number="953">
حجتی کرمانی- حقوق‏دانی که باید انطباق با قانون اساسی را تشکیل بدهد به چه خاطر باید حقوق‏دان باشد؟ اگر باید این‏طور باشد پس خود قانون‏نویس هم باید حقوق‏دان باشد نمی‏شود قانون را غیر حقوق‏دان بنویسد و حقوق‏دانی بیابید قانونی را یک نفر غیر حقوق‏دان نوشته تفسیر کند، خواستم بگویم که مطلب آقای خامنه‏ای از یک جهت صحیح است اگر ما حق قانون‏نویسی داریم بنابراین می‏توانیم مفسر قانون هم باشیم. فقها را عرض می‏کنم، من که فقیه نیستم. پس خود قانون‏نویسی هم حق ما نیست این را روشن بفرمایید.
کرمی- شما فقیه هستید فتوا می‏دهید که خمر حرام است این فتوای شما روی کلی مدارک فقیهی صحیح، اما لازم است بفهمید این خمر از کجا درست شده وچه شخصی درست کرده این حرف به شما ارتباط ندارد منظور این است که تشخیصات موضوع به شما ارتباطی ندارد امثال این موضوع زیاد است.
نایب رئیس- اجازه بفرمایید، آقای حجتی بفرمایید.
حجتی کرمانی- یک توضیح بدهم قانون اساسی یک کلیات حقوقی غنی دارد که مخصوص حقوق بین المللی یا حقوق اصطلاحی آن است اجازه بفرمایید اگر به فقیه به نظرشما همان حقوق‏دان است پس بنابراین دیگر حقوق‏دان نمی‏خواهد باشد پنج نفر یا شش نفر فقیه کافی است که مصوبات مجلس را مبانی شرعی منطبق کنند اگراحتیاج به حقوق‏دان دارد که برای نوشتن خود قانون اساسی هم احتیاجی به حقوق‏دان داریم.
نایب رئیس- یک سلسله کلیاتی است که آگاهی برای آنها عالم‏تراست اینها توی تفاصیل می‏آید و آگاهی بر آنها دشوارتراست همه کسانی که اینجا نشسته‏اند می‏دانند که معاهده‏های بین المللی باید به مخل استقلال اقتصادی مملکت نباشد این را هم ما می‏فهمیم و چون همه ما می‏فهمیم ... (حجتی کرمانی- اگر این را همه می‏فهمند دیگر احتیاج به حقوق‏دان نیست.) اجازه بفرمایید. (حجتی کرمانی- این مطالب کلی عام را که شما می‏فرمایید همه می‏دانند.) شما قرار بود تا عرض من تمام نشده صحبتی نفرمایید. ما گفته‏ایم که باید مخل به استقلال نباشد بنابراین از نظر این کلی تخصصی هم نمی‏خواهد همه ما می‏توانیم نظر بدهیم غیر ما هم می‏تواند نظر بدهد ولی مصوبات مجلس شورای ملی وقتی تصویب می‏شود و می‏خواهیم ببینیم آیا نمایندگان ملت دقت لازم را کرده‏اند که آیا این مخل به استقلال است یا نه و انطباقش را به این اصل رعایت کرده‏اند یا نه، اینجا اظهار نظر کارشناس می‏تواند قاطع باشد و ما به آن اظهار نظراحتیاج داریم. شما در موضوع فقه هم که فرمودید ما نوشته‏ایم که قانون باید برخلاف مبانی اسلامی نباشد این اصل را فقه و غیر فقه می‏داند ولی برای همین اصل که همه می‏دانند تشخیص این‏که فلان قانون مصوب منطبق با مبانی اسلام است یا نه، این به عهده فقیه است پس نمی‏توانید این دو مقام را با هم مقایسه کنید. مقام تهیه قانون اساسی یک سلسله مختصات می‏خواهد، مقام انطباق وعدم آن یک مقام دیگر است یک سلسله تخصص‏هایی می‏خواهد که اینها عام و خاص من وجه هستند این را نفی نفرمایید.
حجتی کرمانی- شما خودتان درمورد مصونیت پارلمانی و عدم تصویبش شکایت داشتید علتش این بود که فقهای ما در مورد پارلمانی به عقیده شما ... (نایب رئیس- من چنین عقیده‏ای ندارم.) بالاخره آن را تصویب نکردند به علت این‏که آن را از نظر حقوق بین المللی یک امتیازی می‏دانستند.
</section>
<section type="page" number="954">
نایب رئیس- برحسب قراری که ما داریم این اصل را پس از طرح سؤالات و صحبت یک موافق و یک مخالف می‏توانیم به رأی بگذاریم. (صدوقی- من یک پیشنهاد دارم.) پیشنهاد شما مربوط به طرح بعدی است یکبار دیگر می‏خوانم (یکی از نمایندگان- اجازه بفرمایید من سؤالی دارم.) این صحبت‏ها همه در صبح کمیسیون رد و بدل شد صبح وقتی در کمیسیون هستیم و می‏گوییم که جلسه بر وفق تشخیص آقایان اداره بشود آقایان یک مسائلی را می‏فرمایند بعد هم گاهی به من انتقاد می‏کنند که گاهی میدان را زیاد باز می‏گذاری و از حدود زمانی ممکن تخلف می‏کنی بعد خودتان اینجا می‏فرمایید نه (طاهری گرگانی- راجع به تعداد صحبت شد گفتید که این کار عملی نیست که شش نفر مجتهد جامع الشرایط باشند.) اگر اجازه می‏دهید این اصل را هم از دستور خارج کنیم تا بررسی بیشتری در مورد آن بشود یا اجازه بدهید که اصل را به رأی بگذاریم. (حجتی کرمانی- شما در یک محیط متشنج چرا می‏خواهید رأی بگیرید؟) شما روش مجلس قانون‏گذاری را می‏دانید؟
حجتی کرمانی- اگر مجلس هنوز قانع نشده معلوم می‏شود که هنوز حرف دارند اجازه بدهید که بیایند حرفشان را بزنند وقتی بخواهید بگویند نه ما این اصل را عمل دیدیم.
ربانی املشی- همه مطابق آیین‏نامه حرفشان را زده‏اند مخالف و موافق صحبت کرده‏اند سؤال‏ها هم مطرح شد این آقای حجتی توقع نداشته باشند که اگر اکثریت برخلاف نظر ایشان رأی دادند نظر ایشان بر اکثریت تحمیل بشود.
حجتی کرمانی- نظر بنده این نیست من باید روشن بشوم که بعد مجبور نشوم رأی ممتنع بدهم. خدایا تو شاهدی که من نمی‏خواهم درباره یک اصل ممتنع باشم این پشتوانه حفظ قانون اساسی است.
نایب رئیس- همه آقایان مثل شما متعهد هستند.
حجتی کرمانی- این مسأله شش نفر یا پنج نفر را حل کنید، یکی هم مسأله‏ای که آقای رحمانی گفت که عده‏ای که از طرف شورای رهبری معین می‏شوند همان حقی که مجلس شورای ملی در انتخاب آنها دارد در انتخاب پنج نفر قاضی هم داشته باشد.
نایب رئیس- شما گاهی مطالبی می‏فرمایید که به راحتی می‏تواند در اذهان مردم سوء تفاهم به وجود بیاورد ناچار هستم برای روشن شدن مردم از شما یک سؤال بکنم، شما می‏فرمایید که در یک مجلس قانون‏گذاری اعم از این‏که یک مجلس بررسی قانون اساسی باشد یا مجلس شورای ملی آینده، بحث درباره مطالب را باید آن قدر ادامه بدهند که همه حاضران روشن بشوند و اصولا چنین روشی در کشورهای دنیا وجود دارد؟ پس مسأله این‏که می‏گویند به کفایت مذاکرات رأی بگیرید چیست؟ یعنی هنوز یک عده‏ای در مجلس هستند که مطلب برای آنها روشن نشده ولی اگر اکثریت مجلس گفتند که مذاکرات کافی است حقی هم از آنان تضییع نشده ضعفی هم در قانون‏گذاران نیست من گمان نمی‏کنم هیچ سمیناری و هیچ مجلس درس و بحثی در دنیا وجود داشته باشد که مطالب برای همه شرکت‏کنندگان مو به مو و صد درصد مورد قبول قرار بگیرد معمول هست یک حد برای بررسی مسائل قائل می‏شود و بعد از آن‏که لااقل اکثریت حاضران گفتند مذاکرات کافی است، دیگر کافی است. (حجتی کرمانی- بنده ایرادم همیشه این بوده که رویه مجلس یکسان نیست شما در عصر پنجشنبه مطلب را آن قدر گسترده کردید ...) عصر پنجشنبه را توضیح می‏دهم.
</section>
<section type="page" number="955">
حجتی کرمانی- رویه همیشه این بوده که یک مخالف و یک موافق صحبت می‏کردند و بعد هم رأی می‏گرفتند ولی بعضی اوقات آن قدر مسائل را بسط و گسترش می‏دهید که همه خسته می‏شوند به طوری که مردم هم در تلویزیون می‏بینند و بعضی اوقات به طور فرمولی رأی می‏گیرید این دو روش غلط است.
نایب رئیس- همیشه صورتی که جلوی بنده است از روی آن به ترتیب اجازه می‏دهم الان نام شما آخرین نفر است و بعضی اوقات سی نفر اسم نوشته‏اند وقتی پانزده نفر صحبت می‏کنند از مجلس سؤال می‏کنم که آیا سؤالات کافی است وقتی مجلس نظر داد کافی است آن وقت به کفایت مذاکرات رأی می‏گیریم و سؤالات را تمام می‏کنیم. اما راجع به عصر پنجشنبه (حجتی- اجازه بدهید) آقا اجازه بدهید حرف من تمام شود.
کرمی- آقای حجتی شما چه حقی دارید که وضع مجلس را به هم می‏ریزید شما یک نفر هستید و بقیه هفتاد نفر هستند.
نایب رئیس- آقای کرمی بفرمایید بنشینید.
حجتی کرمانی- روش مجلس را اعلام کنید و همیشه یک روش را اعلام و آن را دنبال کنید الان شما با کم و زیادش صد روش اعمال کرده‏اید من این را می‏گویم.
مکارم شیرازی- صبح تمام این بررسی‏ها به عمل آمده از ساعت سه تاکنون هم داریم صحبت می‏کنیم.
موسوی اردبیلی- صبح ایشان به من اعتراض داشت که تو چرا این قدر صحبت می‏کنی ولی خودش تمام مجلس را می‏گیرد اعتراضی را که به شخص من کرده به خود او وارد است.
نایب رئیس اصل 77 را می‏خوانم:
اصل 77 (اصل نود و یکم)- به منظور پاسداری از احکام اسلام و قانون اساسی از نظر عدم مغایرت مصوبات مجلس شورای ملی با آنها شورای نگهبان با ترکیب زیر تشکیل می‏شود:
1. شش نفر از فقهای عادل و آگاه به مقتضیات زمان و مسائل روز که انتخاب این عده با رهبر و شورای رهبری است.
2. شش نفر حقوق‏دان در رشته‏های مختلف حقوقی که از میان حقوق‏دانان مسلمان که به وسیله شورای عالی قضائی به مجلس شورای ملی معرفی می‏شوند با رأی مجلس انتخاب می‏گردند. لطفاً رأی بگیرید.
 (اخذ رأی شمارش آن به عمل آمد و نتیجه به شرح زیر اعلام شد)

نایب رئیس- عده حاضر هنگام اخذ رای شصت و هفت نفر، تعداد کل آراء شصت و هفت رأی، آراء موافق پنجاه و هفت رأی، مخالف چهار رأی و آراء ممتنع شش رأی بنابراین، این اصل تصویب شد، تکبیر (حضار سه مرتبه تکبیر گفتند)
3- طرح و تصویب اصل 78 (اصل نود و چهارم)
نایب رئیس- اصل 78 را می‏خوانم:
اصل 78- کلیه مصوبات مجلس شورای ملی باید به شورای نگهبان فرستاده شود. شورای نگهبان موظف است آن را ظرف حداکثر ده روز از نظر انطباق بر موازین اسلام و قانون اساسی مورد بررسی قرار دهد چنان‏چه آن را مغایر ببیند باید آن را برای ...
</section>
<section type="page" number="956">
کرمی- برای تجدید نظر به مجلس بازگرداند، این «باید آن را» زائد است.
نایب رئیس- بلی، «شورای نگهبان موظف است آن را ظرف حداکثر ده روز از نظر انطباق بر موازین اسلام و قانون اساسی مورد بررسی قرار دهد و چنان‏چه مغایر ببیند، برای تجدید نظر به مجلس بازگرداند در غیر این صورت فانون قابل اجرا نیست».
کرمی- درست است، باید این‏طور باشد «در صورت عدم مغایرت، قانون قابل اجرا است».
مکارم شیرازی- اینجا در پیش‏نویس «در غیر این صورت قانون قابل اجرا است» می‏باشد.
تهرانی- بلی آقا اگر در ظرف ده روز نفرستاد معلوم می‏شود که مغایرت نیست.
نایب رئیس- بلی اجازه بدهید یک سؤالی را که در نوشته آقای کریمی هست توضیح بدهم این معلوم است که وقتی مجلس تغییر داد باید برگرداند چون این مشمول آن اصل بالاست و دیگر تکرار نمی‏خواهد این‏که شما نوشتید که باید مجدداً آن را برگردانید این احتیاجی به ذکرش نیست چون این مشمول اصل 77 است، وقتی تغییر داد یک مصوب جدید می‏شود و طبق اصل 77 باز باید بیاید به شورا. خوب در این زمینه کسی سؤالی دارد؟ لطفاً اسامی را بنویسید.
کریمی- این جمله آخر ابهام دارد، در کجای این اصل است که مصوبات مجلس باید به تصویب شورای نگهبان برسد تا ارزش قانونی پیدا کند و قابل اجرا باشد؟ (دکتر آیت این را به صورت یک مؤخره نوشتند.)
نایب رئیس- اینجا یک نقطه نظری رعایت شده و آن این است که این عده موظف باشند در ظرف ده روز نظر خود را اعلام کنند. اگر در طی ده روز نظر خود را اعلام نکردند، ما تعطیل نکنیم مسائل قانونی را و مسؤولیت بر عهده این عده خواهد بود، این است که عبارت این‏طور نوشته شد «در غیر این صورت» یعنی اگر اینها مغایر ببینند باید بفرستند، اگر نفرستادند به این معنی است که مغایر ندیده‏اند. (دکترآیت- یک اشکال دیگر هم هست.) یکی یکی با نوبت صحبت کنید آقای آیت را هم در لیست نوبت بنویسید، آقای سبحانی بفرمایید.
سبحانی- آیا وقتی مجلس یک امری را تصویب کرد، مادام که شورای نگهبان صحه نگذاشته استعمال لفظ قانون صحیح است؟
نایب رئیس- ما که آنها را برداشتیم (سبحانی- تعبیرات هر دو قانون است.) آنها را برداشتیم.
سبحانی- بسیار خوب حال اگر به علت مفصل بودن لایحه و یا مریضی و تعطیلات و یا لزوم دقت بیشتر، شورای نگهبان موفق به بررسی لایحه نشد واقعاً قانونی می‏شود؟ یا باید اینجا قیدی بیاوریم که این صورت‏ها خارج بشود؟ دوم این‏که نیاز ندارد بنویسیم مثل بعضی موارد که این اصل قابل تغییر نیست؟ یعنی از آن اصول محکم باشد که قابل تغییر نباشد؟
نایب رئیس- خیر کیفیت این اصل ممکن است عوض بشود و مثلًا ده روز را بکنند پانزده روز آن چیزی که غیر قابل تغییراست انطباق با اصل اسلام است که نوشتیم. آقای حسینی هاشمی بفرمایید.
حسینی هاشمی- وقتی می‏نویسیم «در غیر این صورت» مصوبه اعتبار دارد یا قانون قابل اجرا است؟ اگر بخواهیم قراردادهای بین المللی که اشاره فرمودید باید حتماً از این کانال بگذرد.
نایب رئیس- باید بنویسیم مصوبه قابل اجرا است یعنی در اینجا هم صحیح این است‏
</section>
<section type="page" number="957">
که این برای عمومش مصوبه باشد مثل جلوتر. آقای پرورش (پرورش آقایان گفتند) آقای کیاوش بفرمایید.
کیاوش- جمله آخر ابهام دارد «در غیر این صورت» بر می‏گردد به مغایر بودن و یا به خود قانون، اگر پیشنهادتان صراحت داشته باشد «قوانینی که به امضائ شورای نگهبان نرسد قابل اجرا نیست» به صورت منفی، یا به این صورت «با طی این مراحل است که قانونی قابل اجرا است» به این ترتیب از ابهام در می‏آید.
نایب رئیس- به توضیحی که خدمت دوستان دادم عنایت نفرمودید. توضیح داده شد که ما می‏خواهیم شورای نگهبان اگر در طی ده روز مسامحه‏ای کرد و قانونی را بر نگردانید مسائل معطل نماند. بنابراین خواستیم یک اجبار والزام عملی داشته باشد شورای نگهبان بداند پس از ده روز هرگونه خلافی باشد به عهده اوست و مقید باشد در طی ده روز نظر مخالفش را بدهد واگر نظر مخالفش را نداد خود به خود معلوم می‏شود که قانون قابل اجرا است.
کرمی- «در غیر این صورت» و بنا به فرمایش شما شامل دو صورت است، یکی این‏که مغایر نباشد و یکی این‏که وقتی ده روز گذشت این قانون قابل اجرا است.
نایب رئیس- بله اگر اینها مسامحه کردند قانون قابل اجرا است تا مرحله بعدی.
حیدری- اگر آنها در ظرف ده روز جواب رد نکردند این قانون قابل اجرا است ولو مخالف قانون اساسی و اسلام هم باشد؟
نایب رئیس- این مسأله‏ای را که شما می‏فرمایید یک فرض ضعیفی است. آقای بنی صدر می‏خواهید صحبت کنید؟ (بنی صدر- بلی) اسمشان را بنویسید. آقای خزعلی بفرمایید. (خزعلی این عبارت را عوض کنید.) آقایان تندنویس‏ها نظرشان این است که آقایان بلند شوند وحرف بزنند چون آنها وظیفه دارند که بنویسند و صدا خوب نمی‏رسد.
خزعلی- این عبارت «ظرف حداکثر ده روز» غلط است بنویسید «حداکثر ظرف ده روز» دوم این‏که در ذیل بنویسید «این قانون قابل اجرا است» اگر مسامحه شد یا از سایر جهات خلاف اسلام بود ما به ضرس قاطع نگوییم قابل اجرا است یک فکر دیگری بکنیم، شاید در واقع خلاف اسلام بود، اینها یا مسامحه کرده‏اند یا توجه نداشته‏اند بعد ما آنها را جریمه کنیم که چون شما مساحمه کردید گناه به گردن شماست، ولی اگر این قانون غیر اسلامی اجرا بشود، خوب نیست.
نایب رئیس من مثال می‏زنم من یک تذکری بدهم، یک تصمیمی را فرماندار یک شهر می‏گیرد اصلا کاری نداریم به مجلس و دولت، فرماندار یک شهر یک تصمیمی می‏گیرد نظر چیست؟ نظر این است مادام که مغایرت این تصمیم با مبانی اسلام ظاهر و آشکار و تأیید نشده باید اجرا بشود، اصل اولی در تصمیمات اصل این است که تصمیم باید قابل اجرا باشد مگر مخالفش با اسلام ثابت شود. (خزعلی- ولی در اینجا خوب است احتیاط بشود ... بگوییم تا روشن نشده مخالف آن با اسلام ...) عرض بنده این است وقتی ما نوشتیم «در غیر این صورت» معنایش این است که اگر یک چیزی را مجلس شورای ملی تصویب کرده ده روز فرصت قائلیم برای کنترل این‏که مخالف با اسلام و قانون اساسی نباشد و می‏گوییم بعد از این ده روز قابل اجرا است، حال اگر بعد از ده روز محرز شد که برخلاف اسلام و قانون اساسی است باید برایش راه حلی فکر کنیم اما این غیر از این است که شرط اجرا قرارداد بدهیم.
مکارم شیرازی- برای رفع نگرانی آقایان نوشته شود «واگرمغایر نبینند» (یکی از
</section>
<section type="page" number="958">
نمایندگان- چه کسی نبیند؟)
نایب رئیس- عنایت بفرمایید این‏که فرقی نمی‏کند آن‏چه نظر آقایان را تأمین می‏کند این است که برای راحتی که پس ازده روز ثابت شد ...
بنی صدر- فردا آمد شورای نگهبان عوض کرد چون مسؤولیتشان این بوده، مسامحه یعنی چه؟
نایب رئیس- برای این‏که این قانون، قانونی بودنش کامل باشد می‏توان راه حلی پیش‏بینی کرد و درهمین اصول آورد این حالت را برایش اصلی در نظر خواهیم گرفت.
کرمی- این اصلی که جناب‏عالی می‏گویید این اصل در قوانین مصوبه مجلس، صحت است، این در صورتی صحیح است که نمایندگان مجلس مردمان متشرع ومتدین و آگاه به احکام اسلامی باشند اما اگر اخیر، هرکسی به کسی رأی داد و آمد، یک نفر عوام چه می‏داند این مطالب چه هست و چه نیست، این اصل درباره او متمشی نیست.
نایب رئیس- آقای موسوی زنجانی بفرمایید. (موسوی زنجانی- این جمله «مصوبات قابل اجراست» خیلی ابهام دارد.) بسیار خوب، اجازه بدهید با نوبت، آقای آیت بفرمایید.
دکتر آیت- قسمت آخر این اصل مبهم نوشته شده، فرض کنیم که قانونی رفت به شورای نگهبان و شورای نگهبان آن را مغایر اسلام و قانون اساسی دانست برگردانید به مجلس و مجلس دوباره نظری داد که دوباره مغایرقانون اساسی و اسلام بود، من معتقدم آخرش را به این نحو اصلاح بکنیم وبنویسیم «و در هر حال مصوبات مجلس وقتی قابل اجرا است که از نظر مطابقت با اسلام و قانون اساسی به تصویب نهایی شورای نگهبان رسیده باشد.»
نایب رئیس- حالا اگرشورای نگهبان یک ماه طول داد چه؟
دکترآیت- شورای نگهبان را ما نمی‏توانیم مقید کنیم ما می‏توانیم برایشان آیین‏نامه بنویسیم و خودشان آیین‏نامه بنویسند که جلساتشان مرتب تشکیل بشود، وگرنه نه مجلس شورا را می‏توانیم مقید کنیم که ظرف ده روز یا پانزده روز یک کاری را انجام بدهد و نه شورای نگهبان را، چون فرض این است که شورای نگهبان هم به فکر مملکت است و سوء نیت هم ندارد و ظرف حداقل مدت ممکن تصویب می‏کند، وقت گذاشتن صحیح نیست چون باید جلساتش مرتب تشکیل بشود و به هر حال نظرش را بدهد.
نایب رئیس- اجازه بدهید تا من آن نقطه نظر گروه را عوض کنم، نقطه نظر گروه این است که ما به جمیع جوانب توجه کنیم، هیچ وقت عنان کشور و دولت را به دست چند نفر نسپاریم. یک قانونی تصویب می‏شود، کافی است که شورای نگهبان این را عقب بیاندازد و این تأخیر خلاف مصلحت ملّت باشد. (کرمی- تأخیر انداختن با وصف عدالت مجتهد هم که سازش ندارد.) محصور که نیست جناب آقای کرمی. (دکترآیت- فرض کنید دو مجلس داریم شورا وسنا.) اجازه بدهید عرض من تمام بشود آقای کرمی، بنابراین اصولا این‏که چند نفر تحت عنوان شورای نگهبان کمترین امکانی برای در دست داشتن عنان امور مملکت را ولو برای دو روز، سه روز، چهار روز، ده روز داشته باشند، به نظر ماها مصلحت نیامد، منتها همان‏طوری که عرض شد آقایان یک حالتی را می‏فرمایید که به جاست برای این حالت باید اصل دیگری تنظیم بکنیم که به راحتی هم قابل تنظیم است و آن این است که ... حالا یک مثالی دیگری عرض کنم خیلی بهتر، اگر شورای نگهبان در طی ده روز نوشت که این قانون مخالف با اسلام و
</section>
<section type="page" number="959">
قانون اساسی نیست ولی بعد از بیست روز فهمید اشتباه کرده، ما برای آن هم باید فکری بکنیم، بنابراین این‏طورمی‏گوییم که همیشه امکان اظهار نظر مجدد باشد اگر در نظر مجدد نفی کرد، نفی او حاکم باشد، اما آن چیزی که اینجا می‏خواهید قرار بدهید غیر از این است، شما می‏خواهید بگویید قانون، قانونی نیست مگر مهر و امضای شورای نگهبان پایش باشد، زمان هم برایش قائل نیستید، این خیلی مشکل ایجاد می‏کند، بنابراین اگرآقایان موافق باشند یک اصلی را اضافه می‏کنم که در هر زمان شورای نگهبان تشخیص داد که ...
بنی صدر- زندگی مردم را نمی‏شود متزلزل کرد شما یک قانون وضع می‏کنید و یک حقوق و تکالیفی ایجاد می‏کنید یک سال بعد شورای نگهبان می‏گوید رأی یک سال پیش بنده اشتباه بوده و زندگی مردم هر روز متزلزل می‏شود.
نایب رئیس- آقای دکتر بنی صدر در کشورهای دارای پارلمان، دادگاه قانون اساسی یعنی محکمه عالی قانون اساسی در مواردی که شکایت کنند که یک قانونی برخلاف قانون اساسی است رسیدگی واظهار نظرمی‏کند.
بنی صدر- می‏دانم، باید فکر آن ضرر و زیانش را هم بکند.
نایب رئیس- این رویه‏ها موجوداست.
بنی صدر- بالاخره فکراین چیزها را هم می‏کنند این‏طور نیست که یک نفر رفته یک کارخانه‏ای درست کرده، شما بگویید خلاف شرع است.
نایب رئیس- این درست است، پس بفرمایید بنویسیم اگر چنین شد ضررها را جبران کند این اشکالی ندارد. می‏خواستم عرض کنم که اگر ما چنین اصلی داشته باشیم می‏تواند نقطه‏های ابهام را برطرف کند. آقای مکارم مطلبی هست؟ (مکارم- موافقم.) آقای دکتر غفوری بفرمایید.
گلزاده غفوری- معمولًا در جایی که در تاریخ گفته می‏شود باید مبدأ تاریخ مشخص باشد در مورد «حداکثر ده روز» باید یادآوری کرد از تاریخ تصویب یا وصول یا ...
نایب رئیس- درست است «وصول» است.
گلزاده غفوری- واگر خواستید اصل دیگری اضافه کنید عجله نکنید حتماً مورد بحث قرار بگیرد برای این‏که مشکلات تازه‏ای ایجاد می‏کند.
نایب رئیس- بی‏شک ما آن اصل را در گروه شور می‏کنیم. آقای قریشی بفرمایید.
قریشی- وقتی می‏گویند که قانون باید به شورای نگهبان فرستاده شود و شورای نگهبان بعداً به مجلس بازگرداند فرض بفرمایید مجلس حدود بیست روز زحمت کشید و یک قانون را به تصویب رسانید فرض بفرمایید که شورای نگهبان در مشهد یا قم نشسته، بفرستند آنجا بعد آنها تأیید بکنند و برگرداند چه اشکالی دارد که ما این‏طور بنویسیم که اعضای شورای نگهبان در موقع طرح مسأله هم در مجلس باشند و جزو مجلس باشند و در آن موقع اظهار نظر بکنند که مخالفند یا مخالف نیستند، وقتی گفتند که مخالفیم دیگر لایحه طرح نشود حتی در موقع تصویب هم در مجلس باشند که اظهار نظر بکنند تا در تصویب قوانین تصریح شود. (سبحانی- اصل 80 روشن کرده است.)
نایب رئیس- بسیار خوب آقای حجتی بفرمایید.
حجتی کرمانی- همان‏طوری که صبح هم در جلسه گفتم نظر جناب آقای طباطبائی همین‏
</section>
<section type="page" number="960">
بوده که به جای «مصوبات»، «لوایح» بگذاریم یعنی لوایح باید قبلا به نظر شورای نگهبان برسد وانطباق یا عدم انطباقش با موازین اسلامی روشن بشود بعد در مجلس طرح بشود. من اضافه می‏کنم این مطلب را که شورای نگهبان اصلا موظف باشد در مجلس باشد، نه این‏که بروند در خانه‏شان بنشینند بعد همه را بفرستند آنجا.
نایب رئیس- عنایت بفرمایید به هر سه نکته توضیح می‏دهم و اما آن نکته اول که فرمودید لوایح اصطلاحاً لوایح ... (حجتی کرمانی- طرح‏ها یا لوایح.) (آیت- پیش می‏آورد.) پس می‏شود مصوبات، اشکال سر چیست؟ بنابراین مصوبات اعم است و اما این‏که می‏فرمایید قبل از تصویب، خوب اینها یک چیز را گفتند خلاف نیست در جریان تصویب یک گوشه‏اش تغییر کرد پس این‏طور می‏شود که اینها باید آخرین نظر را بگویند خلاف نیست می‏شود مصوب دیگران ... (حجتی کرمانی- خودشان هم به عنوان وکیل مجلس آنها نشسته‏اند و نظر می‏دهند.) می‏خواهید رأی آنها یکی از آراء باشد یا رأی ممتاز باشد؟ (حجتی کرمانی- رأی ممتاز اول) اول یعنی چه وقت؟ (حجتی کرمانی- لایحه یا طرح به مجلس بیاید یا نیاید.) آقای حجتی چرا توجه نمی‏فرمایید به مطلب. عرض می‏کنم لایحه‏ای را نظر دادند که مطابق شرع است و به مجلس آمد ونمایندگان در لایحه تغییراتی دادند و در پایان باز اینها باید روی این تغییرات نظر بدهند یا خیر؟ (حجتی کرمانی- مسلماً نظر می‏دهند.) خوب، مثل همین می‏شود، و اما می‏فرمایید جایشان در مجلس باشد البته نه در قم هستند نه در مشهد، شورای نگهبان باید همان جایی باشد که مجلس قانون‏گذار هست.
مکارم شیرازی- در این مورد بحث شد که اگر اینها در داخل مجلس باشند تولید اشکال می‏کند مگر در موارد ضرورت، چون با رأی ممتاز آنجا هستند و انعکاسی دارد که اینها حق وتو دارند اما وقتی آنها آزاد باشند در بحث خودشان و اینها کار خودشان را بکنند، تولید اشکال نمی‏کند.
آقای بنی صدر بفرمایید. (حجتی کرمانی- ... آنجا ناظر بر مذاکراتند.) آقای حجتی خواهش می‏کنم. آقای بنی صدر بفرمایید.
بنی صدر- این‏که در مجلس باشند، اجباراً هم به آن تحمیل می‏شود و هم از نظر مجلس این‏طور تلقی می‏شود که ما یک عده‏ای قیم در آنجا نصب کرده‏ایم که بچه‏های زیادی فضولی نکنند اما اگر آزاد باشند هر وقت مایل بودند می‏توانند بروند و هر لایحه‏ای را همه دیدند خودشان می‏روند می‏نویسند و هر لایحه را همه ندیدند لایحه را می‏برند پیش آنها.
نایب رئیس- آقای روحانی بفرمایید.
دکتر روحانی- آن‏طوری که من استنباط می‏کنم اگر یک مصوبه مجلس را فرستادند شورای نگهبان و در ظرف ده روز رسیدگی کرد و پاسخ نداد، از این نظر که مغایرت دارد این قابل اجراست. بنابراین فرستادن جواب، تلقی مثبت است بر قبول، پس ما چرا اینجا مثبت ننویسیم؟ یعنی بنویسیم که «شورای نگهبان موظف است در ظرف ده روز نظریه خود را اعلام دارد».
نایب رئیس- این تکراراست آقای روحانی، قرار شد سؤالات تکراری نکنیم این سؤال شد و توضیح هم داده شد. آقای طاهری خرم‏آبادی بفرمایید.
طاهری خرم‏آبادی- عرض کنم که یک فرض دیگری هم وجود دارد که برای آن فرض هم‏
</section>
<section type="page" number="961">
یک فکری بفرمایید و آن این است که اگر در این ده روز شورای نگهبان نتوانست نظر نهایی بدهد، مخصوصاً در آن قسمت جنبه‏های تخصصی تطبیق قانون اساسی بر آن لوایحی مثل عهدنامه‏ها و مقاوله‏نامه‏ها، برای آن فرض هم باید فکری بشود که ده روز بگذرد و نتوانند نظر مثبت یا منفی بدهند.
نایب رئیس- عرض شد که برای موارد استثنایی باید فکری بشود. (طاهری خرم‏آبادی- این فرض هم یکی از آن موارد استثنایی است.) بسیار خوب آقای طاهری گرگانی بفرمایید.
طاهری گرگانی- اولا نظر آقای طباطبائی را عرض کنم، فرمودند که درست تشریح نشد. حالا اگر بنده بتوانم تشریح بکنم. ایشان نظرشان این بوده که شورای نگهبان در مقابل نمایندگان قرار نگیرند که هر روز مرتب رد کند و همان مسأله قیم که توضیح داده شد پیش بیاید. همراه بودن اینها نظر خود بنده این بود که صبح عرض کردم. همراه بودن اینها با مجلس هیچ اشکالی ندارد به علت این‏که اینها فقط به انطباق و عدم انطباق توجه دارند. راجع به آن‏چه در مجلس بحث می‏شود یک نظارتی هم دارند. راجع به تعدادش هم عرض کردم شش نفر عملی نیست شش نفر فقیه جامع الشرایط ...
نایب رئیس- آن‏که گذشت و تمام شد. آقای فوزی بفرمایید. (فوزی- مطلبی ندارم.) آقای دکتر قائمی بفرمایید.
دکتر قائمی- من یک مطلب خیلی جزئی دارم، درباره بررسی یک مصوبه جهت تشخیص انطباق آن با موازین اسلام یک دفعه هست که شورای نگهبان احساس می‏کند که مصوبه نارسایی‏هایی دارد یا ایهام دارد یا مطالبش شبهه‏آمیز است در آن صورت می‏فرستد به مجلس برای تجدید نظر، اما آن‏چه که در متن است این است که ذکر می‏کنم مصوبه مغایر با اسلام باشد، در چنین صورتی این را باید ابطال کرد، نه تجدید نظر، شورای نگهبان بایستی که آن مصوبه را باطل کند چون مغایر اسلام است. متن را ملاحظه بفرمایید.
نایب رئیس- بلی توضیح می‏دهم خدمتتان چون مغایرت یک وقتی در یک گوشه است و چون در یک گوشه است، می‏فرستند و می‏گویند این گوشه‏اش با قانون اساسی و یا با اسلام مغایر است اصلاحش کنید، پس همیشه ابطال نیست گاهی هم اصلاح است. خوب صحبت‏های دوستان تمام شد من بار دیگر این اصل را برای رأی‏گیری می‏خوانم با اصلاح لفظی که شد و برای اطمینان خاطر دوستان که می‏خواهند رأی بدهند این توضیح را عرض می‏کنم که این حالت‏هایی که تشخیص آن به بعد موکول شد بعداً یکی اصلی خواهیم آورد که این قسمت را کاملًا تضمین کرده باشد و این برای این است که جریان قانون‏گذاری کند نشود و در یک موارد استثنایی که آن حالت پیش بیاید یک اصلی را خواهیم داشت. (یکی از نمایندگان- دنباله‏اش را بگذارید برای بعد که آن اصل آمد با هم بگذارید.) آن را که قرار شد بگذاریم در اصل دیگر هر نظر که می‏خواهید بدهید آنجا بدهید مگر نگرانید که آن اصل نیاید؟
حجتی کرمانی- برای ثبت در تاریخ عرض می‏کنم الان رأی‏گیری این غیر از رأی‏گیری‏های قبل است برای این‏که یک موافق و یک مخالف نیامد صحبت کنند.
نایب رئیس- باید یکایک برای شما توضیح بدهم بین این آقایان که اسم نوشته بودند کسی نبود.
حجتی کرمانی- شما نظرتان این بود که یک مخالف و یک موافق صحبت کنند الان‏
</section>
<section type="page" number="962">
توضیح بدهید.
نایب رئیس- دارم توضیح می‏دهم شما توضیح می‏خواهیداما گوش نمی‏دهید بعد هم رأی سفید می‏دهید. من سؤالی که می‏کنم اگر کسی بگوید مخالف، جلوی اسمش می‏نویسم مخالف و بعد او صحبت کرد می‏گوییم یک موافق هم صحبت کند وقتی آقایانی که اسم نوشتند همه یک توضیح یا یک سؤال کوچک داشتند موارد دیگر هم پیش آمده بود چون مخالفی نیست تا موافقی صحبت نمی‏کند.
فارسی- نظر آقای حجتی این است که شما وادارشان کنید که یکی به عنوان مخالف و یکی به عنوان موافق صحبت کنند.
نایب رئیس- بلی. (حجتی کرمانی- وادار نه اعلام) اجازه بفرمایید، آقای حجتی روزی چند بار بنده را محاکمه می‏کنند اصل 78 را قرائت می‏کنم.
اصل 78 (اصل نود و چهارم)- کلیه مصوبات مجلس شورای ملی باید به شورای نگهبان فرستاده شود شورای نگهبان موظف است آن را حداکثر ده روز از تاریخ وصول از نظر انطباق بر موازین اسلام وقانون اساسی مورد بررسی قرار دهد و چنان‏چه آن را مغایر ببیند برای تجدید نظر به مجلس بازگرداند. در غیر این صورت مصوبه قابل اجرا است.
 (اخذ رای و شمارش آن به عمل آمد و نتیجه به شرح زیر اعلام شد)
نایب رئیس- عده حاضر هنگام اخذ رأی شصت و چهار نفر، شماره کل آراء شصت و سه رأی گویا یک نفر در اثناءاخذ رأی وارد جلسه شده است آراء موافق چهل وهشت رأی، مخالف شش رأی، آراء ممتنع نه رای تصویب شد، تکبیر. (حضار سه مرتبه تکبیرگفتند)
4- طرح و تصویب اصل 80 (اصل نود و ششم)
نایب رئیس- از گروه می‏خواهم یک اصلی را برای این موارد استثنایی با در نظر گرفتن همه جوانبش تهیه بکند.
تهرانی- اگر اجازه می‏فرمایید آن اصلی را که می‏خواهید مطرح کنید و شماره آن 79 است شماره آن به 80 تبدیل بشود.
نایب رئیس- آقای تهرانی، پیشنهاد خوبی است چون جای آن اصل که مورد نظر آقایان هست باقی می‏ماند. آقای ربانی املشی بفرمایید.
ربانی املشی- یک اصلى را صبح عده زیادی امضاء کردند و فرستادیم خدمتتان که راجع به شورای نگهبان بود.
نایب رئیس- آن را هم رسیدگی می‏کنیم. (تهرانی- نظیر همین است اگر آن را با این یکی کنید بهتر است.) اصل 80 طرح است که می‏خوانم:
اصل 80- تشخیص عدم مغایر مصبات مجلس شورای ملی با احکام اسلام با اکثریت مجتهدین شورای نگهبان و تشخیص عدم تعارض آنها با قانون اساسی بر عهده اکثریت همه اعضاء شورای نگهبان است.
انواری- این اکثریت بر چه ملاک است زیرا ممکن است چهار نفر از مجتهدین بگویند مغایر با احکام اسلام است و دو نفر بگویند موافق است و آن دو نفر بر این چهار نفر اعلم باشند.
</section>
<section type="page" number="963">
نایب رئیس- آن شش نفر را طوری انتخاب می‏کنیم که دیگر دعوای اعلمیت نداشته باشند. آقای طاهری خرم آبادی بفرمایید.
طاهری خرم آبادی- در هیچ یک از اصول منعکس نشده است که هر قانونی تا از طرف شورای نگهبان تایید نشود قابل اجرا نیست یعنی ملت باید بدانند که این قانون را شورای نگهبان تأیید کرده است تا از آن تبعیت کنند.
نایب رئیس- آقای طاهری آن ذیلی که راجع به آن بحث کردیم راجع به همین مطلب بود.
طاهری خرم‏آبادی- آن ذیل راجع به این بود که اگر آن قانون را ظرف ده روز برنگرداندند قانون قابل اجراست از آن طرفش را من می‏گویم.
نایب رئیس- حالا می‏خواهیم بگوییم این را نمی‏خواهد. آقای فوزی بفرمایید.
فوزی- میزان تشخیص تغایر یا عدم تغایر قوانین مصوبه با احکام اسلامی چیست؟ برای این‏که احکام فقها مختلف است یک وقت ممکن است مجلس شورای ملی یک قانونی تصویب بکند که مطابق آن منظور باشد و اکثراً هم این‏طور است مثلًا در ارث بردن زوجه از ماترک زوج یا موارد دیگر، حالا اگر اکثریت یا همه مجتهدین فقهای نگهبان مبنایشان بر مبنای مفهوم مخالف بود و آن قانونی را که در مجلس شورای ملی تصویب شده است موافق با قانون اسلامی دانستند آن وقت تکلیف چیست؟
نایب رئیس- کاری ندارد اگر یک مرجع تقلیدی یا یک فقیهی در رساله‏اش یک فتوایی برخلاف قول مشهور بنویسد مگر نمی‏گویید عمل به فتوای او مجزی است برای این‏که در فتوای هر کس این امکان وجود دارد. (فوزی- میزان مبنا خودشان است؟) میزان فتوای خودشان هست والا که مجتهد نمی‏گفتیم مجتهد هستند و فتوایشان مجزی است آقای قرشی بفرمایید.
قرشی- این مسأله که اینجا می‏گوییم «با اکثریت مجتهدین شورای نگهبان و تشخیص عدم تعارض آنها با قانون اساسی بر عهده اکثریت همه اعضای شورای نگهبان است» از این این‏طور فهمیده می‏شود که آن شش نفر یا هشت نفر حقوق‏دان کاملا از اسلام بی‏خبر هستند. راجع به آن جریان نوشته شده با اکثریت مجتهدین و راجع به این جریان نوشته شده با اکثریت همه. به عقیده من اگر طوری نوشته بشود که این تبعیض برداشته شود بهتر است.
نایب رئیس- یعنی دوتا شورای نگهبان باشد؟
قرشی- خیر فقط این‏طور باشد که تشخیص مطابقت یا عدم مطابقت با اکثریت شوای نگهبان باشد.
نایب رئیس- آن وقت باید عددها را طوری بکنید که حتماً یک فقیه در آنجا باشد والا ممکن است یک فقیه هم در آن نباشد. آقای قرشی اینها روشن است زیرا بحث این مطالب علی القاعده شده است. آقای مکارم سؤالی هست؟
مکارم شیرازی- در بالا «فقها» نوشته شده و در اینجا نوشته شده «مجتهدین» و در گروه هم راجع به این بحث شد. خواهش می‏کنم این را هماهنگ کنید.
نایب رئیس- معلوم است که باید بشود فقها و بحثی هم ندارد بنابراین سؤالی نیست؟
تهرانی- ایشان می‏گویند آنجایی که مساوی در می‏آید آن طرفی که رأی رئیس هست مقدم و در ذیل تطبیق شود.
نایب رئیس- این مطلب در آیین‏نامه مشخص می‏شود در آیین‏نامه می‏گویند اکثریت‏
</section>
<section type="page" number="964">
چگونه باشد و معمولًا باید آیین‏نامه آن را روشن بکند بنابراین اصل را برای رای‏گیری می‏خوانم:
اصل 80 (اصل نود و ششم)- تشخیص عدم مغایرت مصوبات مجلس شورای ملی با احکام اسلام با اکثریت فقهای شورای نگهبان و تشخیص عدم تعارض آنها با قانون اساسی بر عهده اکثریت همه اعضای شورای نگهبان است.
 (اخذ رأی به عمل آمد ونتیجه آن به شرح ذیل اعلام شد)
نایب رئیس- حاضران در جلسه شصت و چهار نفر، شماره کل آراء شصت و چهار رأی، آراء موافق پنجاه وهشت رأی، آراء مخالف دو رأی، آراء ممتنع چهار رأی، تصویب شد، تکبیر (حضار سه مرتبه تکبیر گفتند)
5- طرح و تصویب اصل 81 (اصل نود و هفتم)
نایب رئیس- اصل 81 قرائت می‏شود.
اصل 81- به مظور تسریع در کار، اعضای شورای نگهبان می‏توانند هنگام مذاکره درباره لایحه یا طرح قانونی در مجلس حاضر شوند و مذاکرات را استماع کنند، اما وقتی طرح یا لایحه فوری در دستور کار مجلس قرار گیرد، اعضای شورای نگهبان باید در مجلس حاضر شوند و نظر خود را اظهار نمایند.
نایب رئیس- سؤالی نیست؟ (تهرانی- این هم صحبت ندارد.) آقای رحمانی فرمایشی دارید؟
رحمانی- بعد از «مذاکرت را استماع کنند» باید اضافه شود «و نظر خود را بدهند».
نایب رئیس- آقای دکتر آیت.
دکتر آیت- قسمت آخرش مبهم است یعنی معلوم نیست که در همان مجلس باید نظر خودشان را بدهند یا خارج از مجلس.
نایب رئیس- مطلق بگذاریم راحت‏تراست ولی وقتی فوریت دارد نگاه می‏کنند که متناسب با فوریت چه هست و نظر می‏دهند. آقای بشارت بفرمایید.
بشارت- این‏که نوشته شده است اعضای شورای نگهبان باسد در مجلش حاضر شوند حالا شاید نیامدند آیا آن ده روز قبلی به قوت خود باقی هست یا نه؟
نایب رئیس- ما می‏گوییم موظفند که بیایند وظیفه برایشان تعیین می‏کنیم که باید بیایند اگر ندارد، باید بیایند مثل این می‏ماند که بگویند نمایندگان نیامده‏اند، خوب وظیفه‏شان هست که بیایند. حالا یکبار دیگر می‏خوانم و اعلام رأی‏گیری می‏کنم:
اصل 81 (اصل نود و هفتم)- به منظور تسریع در کار، اعضای شورای نگهبان می‏توانند هنگام مذاکره درباره لایحه یا طرح قانونی در مجلس حاضر شوند و مذاکرات را استماع کنند، اما وقتی طرح یا لایحه فوری در دستور کار مجلس قرار گیرد، اعضای شورای نگهبان باید در مجلس حاضر شوند و نظر خود را اظهارنمایند.
 (اخذ رای به عمل آمد ونتیجه آن به شرح زیر اعلام شد)
نایب رئیس- حاضران در جلسه شصت و دو نفر، تعداد کل آراء شصت و دو رای، آراءموافق شصت و دو رای، آراءمخالف یک رای، آرا ممتنع سه رای، تصویب شد، تکبیر
 (حضار سه مرتبه تکبیر گفتند)
</section>
<section type="page" number="965">
6- طرح اصل 82
نایب رئیس- اصل 82 مطرح است که می‏خوانم:
اصل 82- شورای نگهبان نظارت بر انتخاب رئیس جمهور و مراجعه به آراء عمومی (رفراندوم) را نیز بر عهده دارد.
درخواست مراجعه به آراء عمومی باید از طرف رئیس جمهور یا دو سوم از نمایندگان مجلس شورای ملی باشد و برای اجرا به شورای نگهبان تسلیم شود.
نایب رئیس- آقای سبحانی بفرمایید. (سبحانی- راجع به این توضیح بدهید.) توضیحش این است که ما مسأله‏ای داریم به عنوان همه‏پرسی ومراجعه به آراء عمومی و همچنین انتخاب رئیس جمهور که چیزی است شبیه همه‏پرسی و چون انتخاب به وسیله عموم ملت و به طور مستقیم است در این موارد خواسته شده که نظارت بر این قسمت صرفاً در اختیار دولت یا رئیس جمهوری قبلی نباشد بلکه یک مقام مقننه‏ای یعنی یک مقامی که دور از مسائل اجرایی و دور از حب و بغض‏هایی است که در اجرا پیدا می‏شود او هم بر این قسمت نظارت کند برای این‏که این مقام مشخص بشود در مطالعات قبلی به این نتیجه رسیدیم که مناسب‏ترین آن همین شورای نگهبان است البته حالا که مسأله رهبر و شورای رهبری مطرح می‏شود ممکن است به نظر برسد خوب است که از وظایف او باشد ولی به نظر ما همین حالا هم بهتر این است که این کار از دایره کار رهبر و وظایف رهبری کنار باشد مسأله تنها نظارت است برای این‏که در هر زمان رهبر و شورای رهبری خوب است که از کارهایی که می‏شود به عهده دیگران گذاشت، فارغ باشند و واقعاً تنها مسؤولیت کارهایی را داشته باشند که جز از آنها نمی‏توان انتظار داشت. (یزدی- چون فقهای شورای نگهبان از طرف رهبر انتخاب می‏شوند در حقیقت ...) بلی منظور من هم این است که چرا مستقیماً نیست این توضیحی است که درباره این اصل خدمت دوستان داده شد حالا می‏پرسیم ببینیم از دوستان ما چه کسی سؤال دارد و چه کسی موافق و چه کسی مخالف است و کارمان را ادامه می‏دهیم. آقای رحمانی بفرمایید.
رحمانی- در اول اصل نوشته شده «شورای نگهبان نظارت بر انتخاب رئیس جمهور و مراجعه به آراء عمومی» و بعد در آخر نوشته شده است «برای اجرا به شورای نگهبان تسلیم می‏شود» این موهم این است که شورای نگهبان در اینجا نقش قوه مجریه را ایفا می‏کند می‏خواستم صریح‏تر از این نوشته شود که معلوم باشد که می‏تواند نظارت کند و اجرا را به عهده دیگران بگذارد یا این‏که می‏فرمایید اینجا تخصیص خورده است و اجرا با شورای نگهبان است یا موهم است با صریح‏تر باشد.
ربانی شیرازی- اول باید توضیح داده شود که مراد کدام است اجرا است یا نظارت است.
نایب رئیس- نظارت است.
رحمانی- اجرا به عهده کیست این هم باید معلوم باشد والا ابهام دارد.
نایب رئیس- در حقیقت آقای رحمانی سؤالی را می‏فرمایند که ناچاریم مسأله را از هم باز کنیم سؤال این است که تقاضای برگذاری رفراندوم و همه‏پرسی برای اجرا آیا باید به شورای نگهبان یا رئیس جمهور و یا به دولت داده شود چون آن چیزی که در دو سطر اول داشتیم راجع به نظارت اینها بود که کاملًا مفهوم بود مجری هم که مسلماً دولت است یعنی کارهای‏
</section>
<section type="page" number="966">
اجرایی همه‏پرسی که خیلی وسیع است و همان‏طور که در این تجربه‏ای که داشتیم ملاحظه فرمودید بنابراین در این‏که مجری دستگاه دولت است بحثی نیست. شورای نگهبان هم که نمی‏تواند مستقیماً دستوری به دستگاه اجرایی بدهد بنابراین اجرا باید بر عهده رئیس جمهور یا دولت باشد از طرف دیگر ما این‏طور می‏توانیم بگوییم که اگر تقاضای همه‏پرسی را خود رئیس جمهور کرده است ما اینجا گفته‏ایم خود رئیس جمهور حتی اگر تقاضای همه‏پرسی دارد باید به شورای نگهبان بفرستد یعنی شورای نگهبان باید تأیید کند که تقاضای رئیس جمهور به جا است. (دکترآیت- چنین چیزی را ننوشته است.) بنده حالا دارم بیان می‏کنم بعد سراغ عبارتش می‏روم وهمچنین اگر دو سوم نمایندگان همچنین تقاضایی دارند وقتی که می‏گوییم باید به اینجا بفرستند اگر اینها صرفاً مجری بودند صحیح بود که بگوییم برای اجرا والا اگر منظور این است که تقاضای رفراندوم دو سوم نمایندگان را باز اینها تأیید کنند که به جا است اگر این‏طور باشد بنده فکر می‏کنم (تهرانی- برای تأیید و اجرا) فقط می‏شود برای تأیید (دکترآیت- برای جلب موافقت) (بنی صدر- اینجا هم مثل انجمن نظار می‏شود) (مکارم شیرازی- یک نقش دیگری هم دارد) خوب این نقش را می‏خواهند به او بدهند. (بنی صدر- نقش انجمن نظار را دارد.) پس آن دو سطر زیاد است. (کرمی- این مطالب اینجا زیاد کشش دارد.) (بنی صدر- آن دو سطر آخر باید بیاید سر جای خودش) اگر این‏طور باشد دو سطر آخر زیاد است اگر ما برای شورای نگهبان حق اظهار نظر در به مورد بودن یا نبودن تقاضای همه‏پرسی را که از طرف رئیس جمهور یا دو سوم نمایندگان می‏رسد می‏خواهیم بدهیم باید در اینجا قید کنیم و اگر نخواهیم چنین حقی بدهیم آن دو سطرآخر زیاد است، آقای دکتر باهنر بفرمایید.
دکتربا هنر- این حق را باید بدهیم برای این‏که آنها پاسدار قانون اساسی هستند و خودشان باید نظر بدهند که آیا صحیح است در آن دخالت بشود یا صحیح نیست که در آن دخالت بشود.
نایب رئیس- رفراندوم همیشه لازم نیست که درباره قانون اساسی باشد گاهی اوقات یک مسأله‏ای هست ملاحظه کنیم در اتریش چندی قبل این مسأله پیش آمد که آیا رآکتور اتمی‏که در مرز اتریش وچکسلواکی ساخته شده بودند حتی بعد از این‏که ساختمانش تمام شده بود (و شاه هم وعده داده بود که تفاله‏های اتمی را بگیرد و در کویر اینجا دفن کند و آنها را از شر اشعه و تابش‏های مضر این تفاله‏های مصون نگه دارد با تمام احوالی که این قول را داده بود) بالاخره ملت درباره این‏که آیا این تصمیم دولت به جا است یا نه اختلاف نظر پیدا کردند و چون مسأله مهم بود با این‏که دولت، دولتی بود که اکثریت داشت و قانونی بود چون مسأله مهم بود نیامد از مجلس رأی اعتماد بگیرد مثل این چیزی که ما پیش‏بینی کردیم گفت از ملت باید در این باره رأی بگیرند مسأله را به رفراندوم گذاشتند ونتیجه مثبت هم نبود ودر نتیجه رآکتور ساخته شده و آماده بی‏استفاده فعلًا سر جای خودش قرار دارد خوب این ربطی به قانون اساسی ندارد.
ربانی املشی- رفراندوم ولو مربوط به قانون اساسی نباشد ولی این جهت باید بررسی شود که این رفراندوم مطابق قانون اساسی هست مخالفی دارد یا ندارد و با شرع مخالفتی دارد یا ندارد باید بررسی شود.
تهرانی- بنویسید برای تأیید و اجرا.
</section>
<section type="page" number="967">
مکارم شیرازی- این نکته را اشاره کنید که آیا رفراندوم مطابق قانون اساسی هست؟
سبحانی- باید یک اصلی را اضافه کرد که موارد تجویز رفراندوم کجا است چون تشخیص این که آیا اینجا رفراندوم جایز است یا نیست با شورای نگهبان است که این اصل می‏شود و یک اصل دیگری هم باید نوشت که شورای نگهبان حق نظارت در چه مواردی را دارد و این دو مطلب را نباید مخلوط کرد.
نایب رئیس- اجازه می‏دهید بنده یک مسأله‏ای را عرض کنم فقط یک توضیح می‏دهم و آن وقت یک مسأله‏ای در اینجا هست که توجه به آن لازم است و آن این است که شیوه قانون‏گذاری تا اینجا مجلسی بود. ما الان می‏خواهیم بگوییم در مواردی از آن شیوه به یک شیوه دیگر که رفراندوم باشد عدول شود. بنابراین چندان نابجا به نظر نمی‏رسد چون ما که نمی‏خواهیم بگوییم همه جا حق رفراندوم هست بنابراین اظهار درباره این استثنایی که به شیوه قانون‏گذاری می‏خورد بالاخره از حقوق یک کسی باید باشد و مناسب‏ترین آن همین شورای نگهبان است. آقای دکتر آیت بفرمایید.
دکترآیت- در مورد این اصل دو قسمت است. قسمت اول به انتخاب رئیس جمهور و مراجعه به آراء عمومی را به عهده شورای نگهبان گذاشته وبه جا هم هست، اما یکی از اشکالات ما همیشه انتخابات خود مجلس بوده است که زیر نظر قوه مجریه بوده و مداخله می‏کرده است من معتقدم یا آن هم زیر نظر شورای نگهبان یا دیوان عالی کشور باشد یا مرجع دیگری که قوه مجریه نباشد و تکلیف آن را همین جا بتوانیم تعیین کنیم.
حجتی کرمانی- اگر مجلس شورای ملی باشد چه اشکالی دارد؟ چون شورای نگهبان هم بالای سر مجلس شورای ملی هست.
دکترآیت- من یک مطلب دیگر را می‏گویم من نظارت بر انتخابات مجلس شورای ملی را می‏گویم در قسمت دوم مراجعه به آراء عمومی را یا ازطرف رئیس جمهور یا دو سوم از نمایندگان مجاز دانسته است که من معتقدم که والا که موارد رفراندوم حتماً باید در قانون اساسی پیش‏بینی شود که در چه مواردی می‏شود رفراندوم کرد که این هم در دنیا به طرق مختلف است. بعضی اوقات حتی قانون را که مجلس تصویب کرده است به رفراندوم می‏گذارند. چنان‏چه در ایتالیا مسأله طلاق که مسأله مهمی بود با وجود تجویز مجلس، به رأی مردم گذاشتند. به خصوص که ما قبلا دو رفراندوم داشته‏ایم، یکی در سال 1332 یکی در سال 1341 هیچ کدام در قانون اساسی پیش‏بینی نشده بود و همان موقع سر و صدا ایجاد کرد به هر صورت باید موارد رفراندوم باید حتماً تعیین شود و بعد هم موافقت شورای نگهبان و حتی به نظر من موافقت شورای رهبری هم لازم است. چون مواردی را بعضی اوقات بر رفراندوم مراجعه می‏کنند که با مانع مجلس شورای ملی رو به رو می‏شوند و می‏خواهند از بالای سر مجلس شورای ملی کارشان را انجام بدهند. این است که پیشنهاد می‏کنم این قسمت اخیراً فعلا حذف شود و در جایی که آورده می‏شود در آنجا به هر حال موارد رفراندوم پیش‏بینی بشود در قسمت اول هم معتقدم انتخابات مجلس شورای ملی هم اضافه شود.
اشراقی- موارد رفراندوم را نمی‏شود تعیین کرد، چون رفراندوم درمواردی است که پیشامدی می‏کند و مشخص نیست که انسان آن را تعیین کند.
دکتر آیت- خیر می‏شود تعیین کرد و در همه قوانین دنیا هم تعیین می‏کنند که رفراندوم‏
</section>
<section type="page" number="968">
در چه مواردی است.
نایب رئیس- آقای موسوی تبریزی بفرمایید.
موسوی تبریزی- شورای نگهبان هم مطابق قانون اساسی باید بر اجرای این شیوه قانون‏گذاری نظارت داشته باشد.
نایب رئیس- دوستانی که سؤال دارند بفرمایند، چون الان دوستان موافق و مخالف صحبت می‏کنند. آقای بشارت بفرمایید.
بشارت- الان مطلبی آقای دکترآیت فرمودند ولی شورای رهبری باید تقاضای رفراندوم کند و یا ملت که توسط نمایندگانشان در مجلس این را می‏کنند. رئیس جمهور هماهنگ‏کننده است و لزومی ندارد که تقاضای رفراندوم کند.
نایب رئیس- بسیار خوب. آقار رشیدیان بفرمایید.
رشیدیان- من یک متنی را نوشته‏ام که شورای ملی هم زیر نظر شورای نگهبان باشد «شورای نگهبان نظارت بر انتخاب رئیس جمهور و انتخاب شورای ملی و مراجعه به آراء عمومی و اجرای آن را بر عهده دارد و می‏تواند پیشنهاد رفراندوم از طرف مجلس شورای ملی و ریاست جمهوری را تأیید یا رد نماید».
نایب رئیس- آقای عرب بفرمایید.
عرب- سؤال بنده این است که نظارت بر انتخاب رئیس جمهور و مراجعه به آراءعمومی به عهده شورای نگهبان است به درخواست رئیس جمهور یا دو سوم نمایندگان مجلس شورای ملی اگر اینها اگر اینها درخواست نکردند که آیا وظیفه شورای نگهبان است که مستقیماً نظارت بکند؟
نایب رئیس- «نظارت» خیر «اجرا» در سطر اول «نظارت» است و در ذیل اصل نه «نظارت» می‏توانیم بنویسیم نه «اجرا» بلکه «تأیید» بنویسیم، زیرا همان‏طوری که به ذهن شما رسیده است نظارت معنی ندارد و در دو سطر آخر «نظارت» نمی‏تواند باشد و اینجا هم «نظارت» نداریم. (عرب- در سطر بالا «نظارت» نوشته‏اید.) در سطر اول درخواست نمی‏خواهد، چون نوشته‏ایم شورای نگهبان این نظارت را بر عهده دارد و آنها نمی‏توانند از شورای نگهبان بخواهند یا نخواهند ولی این که در ذیل اصل نوشته‏ایم، درخواست رئیس جمهور یا دو سوم نمایندگان مجلس شورای ملی برای مراجعه به آراء عمومی است نه درخواست نظارت.
عرب- همین مورد برای من مبهم بود که اگر آنها هم نخواهند شورای نگهبان می‏تواند نظارت کند.
نایب رئیس- آقای فاتحی شما سؤالی دارید؟
فاتحی- وظیفه‏ای که برای شورای نگهبان قبلا تعیین شد آیا در این اصل می‏خواهید وظیفه اضافه‏تری برای آن قرار بدهید؟
نایب رئیس- بلی این یک وظیفه جدید است. (فاتحی- این وظیفه جدید اگر به عهده رهبر یا شورای رهبری باشد ...) این مورد قبلا گفته شده است آقای مکارم مطلبی نیست؟
مکارم شیرازی- من سه سؤال کوتاه دارم. اولا این ذیل چه تناسبی با این بحث دارد؟ شما می‏خواهید احکام رفراندوم را بیان کنید که آن اصل مستقل می‏خواهد، دراصل ششم، نوشته‏ایم «انتخاب رئیس جمهور و نمایندگان مجلس شورای ملی و اعضا شورا و نظایر اینها .. یا از راه همه‏پرسی در مواردی که در اصول دیگر این قانون معین شد ...» مسائل رفراندوم را
</section>
<section type="page" number="969">
گفته‏ایم در اصول این قانون خواهد آمد شما حقوق شورای نگهبان را می‏خواهید بگویید بنابراین جای بحث رفراندوم در اینجا نیست.
نایب رئیس- شما پیشنهاد می‏کنید که این دو سطر حذف شود؟ (دکتر قائمی- در رابطه با شورای نگهبان است.)
مکارم شیرازی- بلی اگر این قسمت حذف شود سؤال من دیگر باقی نمی‏ماند. سؤال دیگرم این است که رئیس جمهور و مجلس ذکر شده است آیا اگر شورای رهبری را قرار بدهیم آن هم می‏تواند تقاضای رفراندوم بکند؟ و سؤال سوم این است که ما سابقاً یک اصل داشتیم که تمام قوانین به نظر شورای نگهبان برسد، حتی قوانینی که از مجلس نگذشته است یعنی اگر قانون هم در رفراندوم تصویب شود باز هم باید به نظر شورای نگهبان برسد که آیا خلاف شرع هست یا نیست و این مورد در اصل منعکس نشده است.
نایب رئیس- آقای کیاوش بفرمایید.
کیاوش- رئیس جمهور را چه کسی کاندیدا می‏کند؟ اگر شورای نگهبان کاندیدا می‏کند پس نظارت در آنجا به معنی موافقت و یا مخالفت معنی ندارد.
نایب رئیس- شورای نگهبان هیچ وقت نمی‏تواند کاندیدا تعیین کند. آقای قرشی بفرمایید.
قرشی- اشکال من همان بود که آقای رحمانی فرمودند و سؤالی هم داشتم که آقای مکارم فرمودند.
نایب رئیس- آقای ربانی املشی.
ربانی املشی- من دو مطلب دارم یکی این‏که شورای نگهبان نظارت بر انتخاب رئیس جمهور و مراجعه به آراء عمومی (رفراندوم) را بر عهده دارد. تا موقعی که این قانون تصویب نشده اگر بخواهیم رئیس جمهور انتخاب بکنیم و یا رفراندوم بکنیم بدون نظارت شورای نگهبان هم امکان‏پذیر است ولی اگر قانون اساسی تصویب شد و ما بخواهیم رئیس جمهور انتخاب بکنیم باید اول شورای نگهبان داشته باشیم که بر انتخاب رئیس جمهور نظارت کند، مگر این‏که قیدا کنیم «مگر انتخاب اول رئیس جمهور».
نایب رئیس- این مورد را نباید در این اصل بنویسیم، بلکه این قید را باید در انتخابات رئیس جمهور بنویسیم چون که اینجا نوشته‏ایم «شورای نگهبان نظارت دارد» یعنی وقتی به وجود آمد و قبل از این‏که به وجود بیاید که چیزی را نمی‏رساند. اما در آنجا باید بنویسیم که انتخاب رئیس جمهور زیر نظر شورای نگهبان است مگر نوبت اول که شورای نگهبان وجود ندارد. (مکارم شیرازی- چه مانعی دارد که زودتر بنویسیم؟) نمی‏شود چون نوشته شده است حقوق‏دان‏های شورای نگهبان را باید مجلس انتخاب کند. آقای ربانی املشی بفرمایید.
ربانی املشی- مطلب دومی است که بعضی از آقایان معتقدند ذیل این اصل باید حذف شود صحیح نیست زیرا وقتی که رفراندوم انجام گرفت همان‏طوری که شورای نگهبان باید درباره مصوبات مجلس شورای ملی نظر بدهد.
نایب رئیس- این مطلب گفته شده است.
ربانی املشی- خیر مطلب دیگری می‏خواهم عرض کنم خوب است که این‏طور نوشته شود در خواست مراجعه به آراءعمومی باید برای احضار عدم مخالفت رفراندوم با موازین اسلام و قانون‏
</section>
<section type="page" number="970">
اساسی قبلا به شورای نگهبان فرستاده شود.
نایب رئیس- بلی می‏شود به یک شکلی نوشت. آقای سبحانی بفرمایید.
سبحانی- به نظر بنده این اصل با شورای نگهبان تناسبی ندارد. شورای نگهبان کارشناسان احکام اسلامی یا کارشناسان تطبیق قوانین مصوب با قانون اساسی هستند که آیا تطبیق می‏کند یا نمی‏کند و آدمی که مغزش، عقلش، فکرش کارشناس تطابق وصوب مجلس شورای ملی با قانون اساسی است گماردن این افراد بر این‏که بر انتخاب رئیس جمهور و یا بر رفراندوم نظارت کنند که تقلب نشود، آیا این کار از اینها بر می‏آید که بر دوششان می‏گذاریم یا باید فکر دیگری کرد. من فکر می‏کنم این از شورای نگهبان بر نمی‏آید.
نایب رئیس- آقای حسینی هاشمی بفرمایید.
حسینی هاشمی- پیشنهاد من این است که این اصل را به کمیسیون برگردانیم وتکمیلش کنیم زیرا اصلی که می‏خواهد عمل نظارت بر کیفیت اجرای همه‏پرسی ها و انتخابات ولو بالواسطه با یک هیأت نظار سراسری انجام بدهد بسیار مهم است و عملی که باید طبق این اصل انجام بدهد باید مخالف با مبانی قانون اساسی که در کلیات ذکر شده نباشد و هرگونه تغییری در قانون اساسی باید سازگار با این مبانی باشد.
نایب رئیس- اصولا پیداست که در مورد این اصل نکات متعددی وجود دارد که باید با بحث کامل‏تر در جلسه مشترک گروه‏ها مجدداً تنظیم شود زیرا این اصل در گروه مشترک مورد بررسی قرار نگرفته است بنابراین رسیدگی به این اصل را موکول به بعد از رسیدگی مشترک می‏کنم و دوستانی که نوبت گرفته‏اند ان شاء الله در گروه مشترک نظر خواهند داد. (ربانی املشی- این اصل سر راست است.) خیر سر راست نیست نکات مبهمی وجود دارد و همچنین در جلسه گروه مشترک هم رویش بحث نشده است. (ربانی املشی- اصول قبلی هم در جلسه گروه مشترک بحث نشده بود.) خوب آن اصل روشن بود ولی این اصل روشن نیست، بنابراین طبیعی است که ما این اصل را به گروه مشترک برگردانیم.
7- طرح و تصویب اصل 83 (اصل نود و دوم)
نایب رئیس- اصل 83 را قرائت می‏کنم:
اصل 83- اعضای شورای نگهبان برای مدت شش سال انتخاب می‏شوند، ولی در نخستین دوره پس از گذشتن سه سال، نیمی از اعضای هر گروه به قید قرعه تغییر می‏یابند و اعضای تازه‏ای به جای آنها انتخاب می‏شوند. اجازه بفرمایید توضیحی خدمت دوستان بدهم، چون معلوم می‏شود که روی این اصل بحث نشده است. (نمایندگان- بحث شده است.) بسیار خوب. آقای دکتر نوربخش مطلبی دارید؟ (دکتر نوربخش- به عنوان مخالف می‏خواهم صحبت کنم.) بسیار خوب، آقای رحمانی. (رحمانی- من سؤال دارم.) بفرمایید.
رحمانی- شش سال چه خصوصیتی دارد؟ بعد از سه سال چه خصوصیتی هست؟ چیزی که مربوط به یک دوره چهار ساله باشد، مناسب این است که با همان دوره چهار ساله پایان پیدا کند.
نایب رئیس- معلوم شد که توضیح لازم بوده است.
</section>
<section type="page" number="971">
یزدی- به سؤال ایشان صبح در جلسه گروه مشترک پاسخ داده شد.
نایب رئیس- اجازه بفرمایید، اگر سؤال در جلسه مطرح نکرده بودند و بلاجواب می‏ماند اشکالی نداشت ولی حالا که مطرح کرده‏اند برای شنوندگان جوابش روشن می‏شود. ما می‏خواهیم شورای نگهبان حالت تداومی داشته باشد که همیشه کشور و جمهوری اسلامی دارای شورای نگهبان و قانون اساسی باشد و هیچ فترتی پیش نیاید، و ضمناً حالتی داشته باشد که صاحب‏نظران جدیدی در مقطع معین بیایند و با صاحب‏نظران قبلی برخورد فکری داشته باشند تا آن مهارت و حضوری که افراد در طول این اقدام پیدا می‏کنند به آنهایی که بعد می‏آیند منتقل شود و چنان نباشد که یک دوره‏ای که می‏آیند در این قسمت کم تجربه باشند. (رحمانی- معارض است.) اجازه بفرمایید که من عرضم تمام بشود بعد مطلبتان را بفرمایید. شما می‏خواهید به عنوان مخالف صحبت کنید چون سؤال یعنی این‏که مسأله‏ای مبهم است و من توضیح می‏دهم که روشن شود، ولی اگر مخالفید بفرمایید که به عنوان مخالف تشریف بیاورید و صحبت کنید. آقای بشارت سؤالی دارید؟ (بشارت- اگر توضیحتان را ادامه بدهید من هم قانع خواهم شد.) بنابراین منظور این است که فقط در نوبت اول نیمی از اینها، پس از گذشت سه سال اول اجباراً به قید قرعه خارج می‏شوند و چون بعد که قرعه نیست و فقط در نخستین دوره نیمی از اعضای شورای نگهبان به قید قرعه خارج می‏شوند یعنی در حقیقت مدت کارشان سه سال است و شش نفر جدید برای مدت شش سال می‏آیند. نتیجه این است که در سر هر سه سال شش نفر از آنها که مدت کارشان شش سال است و تمام شده، تجدید انتخاب می‏شوند و افراد جدید با آن شش نفر قبلی که سه سال سابقه دارند همکاری می‏کنند و آن تجربه و مهارت و حضوری را که آنها پیدا کرده‏اند با هر افکار تازه‏ای که تازه واردین دارند تلاقی می‏کنند و این شورا را هم محکم و هم خلاق نگه می‏دارد. آقای آیت بفرمایید.
دکترآیت- اشکالی که در این اصل وجود دارد این است که ما بعد از دوازده سال یک شورای نگهبان داریم با شش عضو و مجلس هم دوره‏اش تمام شده است.
نایب رئیس- انتخابات مجلس همیشه قبل از اتمام دوره قبلی انجام می‏گیرد، بنابراین مجلس همیشه وجود دارد، پس مجلس کاری به این شورا ندارد و این شورا همیشه هست. حال اگر مجلس باشد که به شورا قانون بدهد که می‏دهد و اگر نیست که هیچ.
دکترآیت- خیر. شورایی داریم با شش نفر، البته باید بلافاصله شش نفر بعدی را انتخاب کند.
نایب رئیس- شورا همیشه دوازده نفر است. (دکترآیت- بعد از دوازده سال شش نفر را نداریم.) آن وقت شورا نه نفره است و سه نفر دیگر را باید مجلس تصویب کند. به نظر من اشکالی ندارد.
یزدی- جواب ایشان با مسأله شش سال حل می‏شود، که آن چهار سال است و این شش سال.
نایب رئیس- خیر ایشان می‏فرمایند در رأس دوازده سال انتخاب آن سه نفری که حقوق‏دان هستند و مجلس باید انتخاب کند با انتخابات مجلس تقارن پیدا می‏کند. آقای فوزی بفرمایید.
فوزی- بعد از انقضای شش سال باز هم حق انتخاب مجدد دارند یا ندارند؟
</section>
<section type="page" number="972">
نایب رئیس- بلی چون این اعضا در کارشان ماهرتر شده‏اند و اگر صلاحیت دارند باید انتخاب شوند و انتخاب آنها مثل نمایندگان مجلس است چون برای نمایندگان مجلس که نگفتیم حق انتخاب مجدد ندارند. بنابراین اعضای شورای نگهبان هم مجدداً می‏توانند انتخاب شوند. (مکارم شیرازی- منع قانونی ندارد.) اعضای شورای نگهبان کار اجرایی ندارند و آن مسأله‏ای که شما می‏شنوید می‏گویند رئیس جمهور نباید بیش از دو نوبت انتخاب شود، علتش این است که کار اجرایی در دست او است، والا نماینده اگر چهار دوره هم انتخاب شود اشکالی ندارد. آقای عرب بفرمایید.
عرب- بنده سؤالی دارم و آن این است که فرموده‏اید: «ولی در نخستین دوره، پس از گذشت سه سال نیمی از اعضای هر گروه به قید قرعه تغییر می‏یابند.» اگر برحسب تصادف همین سه نفر که به قید قرعه باید تغییر پیدا کنند فعالیتشان برای جامعه بیشتر از گروهی باشد که قرعه به نامشان در نیامده است، حالا یا از حقوقدان‏ها باشد یا از فقها ...
نایب رئیس- این تصادف است و این تصادف‏های ضعیف شما را نگران نکند. بالاخره اشخاصی بجایشان خواهند آمد و قحط الرجال نخواهد بود. (آیت- می‏توانند خودشان دوباره انتخاب شوند.) بلی می‏توانند دوباره انتخاب شوند، اجازه بفرمایید یکی از مخالفین صحبت کند تا بعد یک یک موافق صحبت کند. آقای نوربخش مخالف اول هستند، بفرمایید.
نوربخش- بسم الله الرحمن الرحیم. این اصل معنی‏اش این است که ما ولایت یا قدرتی که مربوط به امام است به مدت شش سال از او می‏گیریم و به پنج یا شش نفر فقیه می‏دهیم. برای این‏که قاعدتاً بعد از این رهبر از نظر قانونی نقشی ندارد و این فکر می‏کنیم مخالف نظر خودمان است و همچنین مخالف ولایت فقیه است که آقایان همه به آن اعتقاد دارند. (مکارم شیرازی- ایشان مخالف این اصل نیستند.)
نایب رئیس- خیر ایشان می‏گویند این اصل با آن اصل ولایت فقیه مخالفت دارد و چون با آن مخالفت دارد با این اصل مخالفند.
نور بخش- من می‏گویم شما نمی‏توانید قدرت امام را محدود کنید یعنی شما نمی‏توانید قدرت را از امام به مدت شش سال بگیرید و به این شش نفر از فقها بدهید. من نظرم این است که فقها را شخص رهبر می‏تواند تعیین بکند و هر موقع هم خواست می‏تواند عزل کند. یعنی ما نمی‏توانیم به طور ثابت بگوییم اعضای این شورا به مدت شش سال باشند، زیرا ممکن است یکی از این فقها که انتخاب شده است، شخص رهبر بعد از مدتی تصمیمشان راجع به او عوض شود. بنابراین رهبر باید اختیار تام داشته باشد که بتواند راجع به این موضوع تصمیم بگیرد چون ما می‏خواهیم ولایت را در سه قوه پیاده کنیم و من که دارم از نظر شرعی و سیاسی از رهبرم تقلید می‏کنم برای او نمی‏توانم تعیین و تکلیف کنم که برای مدت شش سال باید ایشان را انتخاب بکنی و اگر سر سال خواستی یک نفر از این آقایان را برداری حق نداری، بنده چنین کاری را نمی‏توانم بکنم. بنابراین، این مطلب باید در این اصل روشن شود که این اشکال برطرف شود. اشکال دوم، اعضای شورای نگهبان با این وظایفی که بر عهده‏شان گذاشتیم باید کلیه مصوبات مجلس شورای ملی را تصویب بکنند؟ بنابراین اینها نباید یک شغل دولتی یا غیر دولتی داشته باشند که بتوانند این کار را کاملًا انجام بدهند من این اشکال را خدمتتان عرض می‏کنم چون این قانون اساسی برای حالا نیست و ما قانون اساسی را به طور کلی می‏نویسیم و یک موقع اشتباه‏
</section>
<section type="page" number="973">
نشود که من در این زمان دارم مسأله را مطرح می‏کنم. به طور کلی وقتی ما رهبری را قبول کردیم باید اختیارات رهبر را هم قبول داشته باشیم یعنی نمی‏شود به فرض اگر شش نفر تعیین شدند و بعد از دو یا سه سال این شش نفر صاحب قدرتی شدند نتوانند در مقابل رهبری قرار بگیرند یعنی شخص رهبر باید اختیار عزل آنها را داشته باشد و نمی‏شود به طور ثابت این شش سال را تعیین کرد.
نایب رئیس- متشکرم آقای انگجی مطلبی هست؟
انگجی- یعنی در مرحله اول ارجاع رفراندوم باید از طرف شورای رهبری باشد. (ربانی املشی- ما منظور ایشان را متوجه نشدیم.) فرمودند تقاضای رفراندوم باید از طرف شورای رهبری باشد زیرا هنوز رئیس جمهور انتخاب نشده است. آقای تهرانی به عنوان موافق بفرمایید.
تهرانی- بسم الله الرحمن الرحیم. اشکال اول آقای نوربخش این بود که ما نمی‏توانیم شورای نگهبان که از شش نفر مجتهد تشکیل می‏شود تعیین کنیم و این شش نفر مجتهد را باید شورای رهبری یا رهبر تعیین کند و ما امروز نمی‏توانیم به او دستور بدهیم که برای شش سال او را تعیین کند و هرچه دلش خواست تعیین بکند، برای یک سال، دو سال یا ده سال یا بیست سال و ما نمی‏توانیم برای شورای رهبری وظیفه تعیین کنیم و این‏که ما زمان را به شش سال مقید کرده‏ایم یک وظیفه الزامی برای رهبری تعیین کرده‏ایم. جواب این است که رهبر زمان وکسی که این نهضت عظیم به عنایت و حرکت و فعالیت ایشان تحقق پیدا کرد خودشان به آقایان رأی دادند و به ما اختیار دادند که نظرات خودمان را تدوین کنیم و در اختیار ملت شریف ایران به رفراندوم بگذاریم، من جمله خود ایشان، زیرا وقتی که رأی دادند، که آن خودشان قرار دادند و خودشان این وظیفه را برای خودشان و برای رهبرهای بعد قرار داده‏اند که شورای نگهبان را برای مدت شش سال تعیین کنند. ثانیاً اگر ما فرزند زمان تعیین نکنیم، بلاتکلیف می‏شود علی‏ای حال باید یک زمان محدود باشد و یک مقامی باید تعیین کند و بدون تعیین نمی‏شود. پس ما در اینجا تعیین می‏کنیم و به رفراندوم گذاشته می‏شود و رهبر هم اجازه قبلی دارد و امضاء بعدی هم دارد اما اشکال دوم شما که گفتید اینها یک وقتی از اوامر شورای رهبری خارج می‏شود و مدتشان اگر طولانی شد و یا شش سال شد خودشان فکر استقلال یا نظیرآن پیدا می‏کنند. اولًا این موضوع در مورد شورای نگهبان صدق نمی‏کند چون مجتهدینی هستند عادل و شورای رهبری اینها را انتخاب کرده است و حتی نسبت به حقوقدان‏هایشان هم همین‏طور است، چون حقوق‏دانها را شورای عالی قضائی تعیین می‏کند که آن شورای عالی قضائی در آینده خواهد آمد و خواهید دید که از چه افرادی تشکیل خواهد شد و از افراد برجسته و مجتهدین خواهد بود و چنین افرادی هیچ وقت این معنی درباره‏شان احتمال داده نمی‏شود که مستبد و مستقل شود و از تحت رهبری شورای رهبری خارج بشود و ثانیاً بر فرض هم خارج بشوند شورای رهبری معضولشان می‏کند و احتیاجی به نوشتن ما ندارد و علاوه بر این خود مردم طردشان می‏کنند.
</section>
<section type="page" number="974">
موسوی جزایری- ممکن است اینها نظراتشان از نظر فقهی مخالف با نظر شورای رهبری بشود، یعنی تعمدی ندارند بلکه نظرشان تفاوت دارد بنابراین شرط عدالت از بین نرفته که بفرمایید اینها واجد شرایط نیستند زیرا هم مجتهد هستند هم عادل ولی نظراتشان مطابق با نظر شورای رهبری نیست. آن وقت شورای رهبری در وسط این شش سال گیر می‏کند.
تهرانی- این اشکالی بود که یکی از آقایان نمایندگان در اصل قبلی کرد، ولی اینها مجتهداند و قهراً نظر و نظراتشان در مصوبات مجلس شورای ملی که طبق شرع هست یا خیر طبق اجتهاد خودشان است اشکال شد که اجتهاد اینها با مشهور فقها من جمله شورای رهبری فرق داشته باشد. دقت بفرمایید این مورد دو جواب دارد یکی این‏که خود آقایان این را قبول دارند که هر مجتهدی به اجتهاد خودش می‏تواند رفتار کند و این هم وظایفی که به اومحول شده طبق اجتهادش است و مجزی هم هست. البته این مورد را آقایان جواب دادند ولی بنده یک جواب بهتری دارم و آن این است که شورای رهبری که این مجتهدها را تعیین می‏کند این فکر را کرده است و مجتهدینی را تعیین می‏کند که افکارشان با مشهور وفق بدهد. مثل صاحب جواهر باشد که لسان مشهور باشد نه مثل ابن جنیدی که به نوادر گرایش پیدا کند بنابراین از اول شورای رهبری کسانی را تعیین می‏کنند که طبق مشهور فتوا بدهند نه این‏که افکار نادری مثال مرحوم فیض و یا مرحوم نراغی یا بعضی از قدما را داشته باشند. این کار به عهده شورای رهبری است. (نوربخش- ابوموسی اشعری مگر تعیین نشد؟) خیر، او را حضرت امیر قبول نکرد و صحیح نیست که من قضیه‏اش را اینجا نقل کنم، چون نمی‏خواهیم در اینجا اختلاف بین برادران باشد. شما خودتان بهتر می‏دانید که ابوموسی اشعری را حضرت امیر قبول نکرد.
یزدی- برداشت ما اصولًا از اشکال آقای دکتر نوربخش این است که ولایت فقیه با آن شش سالی که آقایان مختار هستند چه مجتهدینشان و چه حقوق‏دان‏هایشان منافات پیدا می‏کند، یعنی در این شش سال آقایان یک حقی دارند که از ولایت فقیه قطع شده است در حالی که جواب اول که فرمودید جواب مسأله است چون منصوب از طرف رهبر است و قطع نشده است و دوم این‏که شورای نگهبان نظارت دارد نه ولایت.
تهرانی- بلی نظارت دارند و اعضای شورای نگهبان دست شورای رهبری هستند و شورای رهبری چند شعبه کار دارد که این یک شعبه‏اش است.
نایب رئیس- این مسأله که جناب‏عالی می‏گویید باید درباره ولایت رهبر در همه مسائل حل شود، چون بعد هم می‏گوییم رئیس جمهور برای مدت چهار سال انتخاب می‏شود، خوب آنجا هم همین‏طور است با این‏که او از این وضعش مشکل‏تر است چون متصدی امور اجرایی است. بنابراین ما اینجا می‏توانیم این اصل را تصویب کنیم و در اختیارات شورای رهبری که می‏رسیم، به جمیع جوانب آن توجه کنیم. بنابراین مطلب آقای دکتر نوربخش از این نظر می‏تواند به عنوان یک سؤالی که در بخش حدود اختیارات و وظایف رهبری می‏شویم مورد توجه قرار بگیرد، بنابراین سؤالات شده است و مخالف و موافق هم صحبت کرده‏اند حالا من اصل را دوباره قرائت می‏کنم و به رأی می‏گذارم:
اصل 83 (اصل نود دوم)- اعضای شورای نگهبان برای مدت شش سال انتخاب می‏شوند، ولی از نخستین دوره پس از گذشتن سه سال، نیمی از اعضای هر گروه به قید قرعه تغییر
</section>
<section type="page" number="975">
می‏یابند و اعضای تازه‏ای به جای آنها انتخاب می‏شوند.
 (در این هنگام اخذ آراء و شمارش آنها به عمل آمد و نتیجه به شرح زیر اعلام شد)
نایب رئیس- عده حاضر در جلسه هنگام اخذ رأی شصت و سه نفر، شماره کل آراء شصت و چهار رأی، یک رأی به قید قرعه خارج شد آراء موافق پنجاه و دو رأی، آراء مخالف پنج رأی، آراء ممتنع شش رأی، تصویب شد، تکبیر (حضار سه مرتبه تکبیر گفتند)
8- تمدید مدت مجلس بررسی نهایی قانون اساسی به مدت یک ماه‏
نایب رئیس- روز چهارشنبه خدمتی را که تصویب کردیم کارمان را ادامه می‏دهیم پایان می‏پذیرد تا حالا با احتساب اصولی که ناقص مانده حدود هفتاد و چهار اصل را تصویب کرده‏ایم که دو اصل از اینها بندهای خیلی زیاد داشت، یعنی از نظر محاسبه وقت نزدیک به نود اصل می‏شده است. چون آن زمان صرف شده برای آن دو اصل، نزدیک زمان لازم برای تصویب شانزده الی هفده اصل می‏شد، بنابراین تقریباً می‏توانیم بگوییم کارمان به نیمه رسیده از نظر شماره اصولی که به طور تقریبی برای بررسی و تصویب در اختیار داریم محاسبه‏ای کرده‏ایم که با روحیه جدید از جمله همین امروز که موفق شدیم پنج اصل را بحث کنیم و به تصویب برسانیم، برای بررسی و تصویب بقیه اصول و برای چند روزی که در مرحله نهایی باید متن را طرح و تصویب نهایی کنیم حداقل سی روز وقت مورد نیاز است اگر توانستیم در بیست و هشت روز انجام بدهیم حتماً در بیست و هشت روز انجام خواهیم داد برای این‏که اولًا مسأله تهیه طرح قانون اساسی یک واجب فوری و فوتی است که هر چه زودتر انجام بگیرد بهتر است. ثانیاً هر کدام از ما مسؤولیت‏هایی در برابر انقلاب و جامعه و مردم داریم و هر کدام از دوستانی که از شهرها و استان‏ها تشریف آورده‏اند در منطق‏شان مسؤولیت‏هایی بر عهده دارند که غیبت آنها از محل مسؤولیتشان دشواری‏هایی خواهد داشت و تا حالا هم داشته است. به همین دلیل است که سعی فراوان بر کوتاه کردن مدت داریم و واقعاً اگر بتوانیم یک روز هم این مدت را کوتاه‏ترکنیم، خواهیم کرد. با ترتیبی هم که صبح در جلسه گروه‏ها مطرح شده این امید است که به یاری خداوند و با یاری دوستان و با توجهی که دوستان دارند که حتی شب‏ها یک مقداری برای فردا کار بکنیم امیدوار هستیم در این مدت کوتاه بتوانیم کارمان را به نحو احسن تمام کنیم ونتیجه را بر ملت عزیزمان عرضه کنیم و چون این تمدید مدت احتیاج به تصویب در این مجلس دارد این را مطرح کردم. بنابراین کسانی که با تمدید کارمان برای مدت سی روز دیگر موافق هستند لطفاً دست بلند کنند. (از حاضرین فقط شش نفر دستشان را بلند نکردند) بنابراین با پنجاه و هفت نفر موافق در مقابل شش نفری که یا مخالف‏اند یا ممتنع تصویب شد و ما از روز پنجشنبه مجلس را به مدت سی روز تمدید کردیم که با محاسبه فردا و پس فردا، سی و دو روز وقت خواهیم داشت که ان شاء الله در این مدت سی و دو روز توفیق داشته باشیم کارمان را به پایان برسانیم. یک نکته دیگر این است که تجربه نشان داده است که اگر در روز پنجشنبه جلسه عادی را صبح بگذاریم و جلسه رسمی فوق العاده را عصر بگذاریم انسب است. بنابراین دوستانی که موافق‏اند جلسه علنی رسمی عادی پنجشنبه‏ها در این مدت صبح باشد، دست بلند کنند، (اکثر دست بلند کردند) تصویب شد، ولی به شرط آن‏که بدانید در عصر پنجشنبه هم می‏خواهیم امکان جلسه را داشته باشیم.
</section>
<section type="page" number="976">
9- پایان جلسه‏
نایب رئیس- جلسه را ختم می‏کنیم جلسه آینده فردا سه ساعت بعد از ظهر خواهد بود خواهد بود.
 (جلسه ساعت هجده پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="977">
<section type="session" number="37" title="جلسه سی و هفتم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده و هفت دقیقه روز دهم مهر ماه 1385 هجری شمسی برابر با دهم ذیقعده 1399 هجری قمری به ریاست آیت الله حسنعلی منتظری تشکیل شد.
<section type="list" numbers="9">
فهرست مطالب:
1- اعلام رسمیت جلسه و بیانات قبل از دستور آقای حمیدالله میر مرادزهی‏
2- طرح و تصویب اصل 79 (اصل نود و پنجم)
3- طرح و تصویب اصل 74 (اصل یکصدم)
4- طرح و تصویب اصل 75 (اصل یکصد و یکم)
5- طرح و تصویب اصل 76 (اصل یکصدو دوم)
6- طرح و تصویب اصل 1/ 76 (اصل یکصد و سوم)
7- طرح و تصویب اصل 2/ 76 (اصل یکصد و پنجم)
8- طرح اصل 3/ 76
9- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="979">
1- اعلام رسمیت جلسه و بیانات قبل از دستورآقای حمیدالله میر مرادزهی‏
رئیس- اعوذبالله من الشیطان الرجیم، بسم الله الرحمن الرحیم. نطق قبل از دستور شروع می‏شود، آقای اوشانا نوبتشان را به آقای میر مرادزهی داده‏اند. آقای میر مرادزهی بفرمایید.
میر مرادزهی- هر کسی حق دارد که سرنوشت خود را شخصاً به دست بگیرد. هر ملتی حق دارد که سرنوشت خویش را به دست بگیرد و هر اقدامی را که برای تحقق هدف‏ها و آمال خود لازم می‏داند، به عمل آورد. هر شهری، هر دهی، هر شهرستانی، هر ایالتی، از کوچکترین واحد گرفته تا بزرگترین واحد، باید در شکل دادن به هدف‏های عالی اجتماعی و انسانی سهیم باشد. بدون شرکت آزادانه مردم در امور مملکت، نه مملکت وجود دارد و نه مردم. در دوران سلطه شوم و ددمنش پهلوی، در عصر تسلط امپریالیسم بر کشور ما، در عصر نظامی شدن و ساواکی شدن کشور ما، در عصر دیکتاتوری یک فرد بر کلیه افراد، نه کشور وجود داشت و نه مردم. یک فرد خود را وصی و قیم و موکیل و کفیل یک جمع سی و شش میلیون نفری می‏دانست، واسطه‏ای شده بود تا منابع حیاتی و اساسی و حتی منابع انسانی و فرهنگی هنری ما به ثمن‏بخش در بازارهای جهان به فروش برسد. ما در زمان سلطنت پهلوی وجود نداشتیم، خلق ایران وجود خارجی نداشت. از بازرگان تا خرمشهر، از سرخس و قوچان تا بندرعباس، مردمانی با چندین نوع زبان و فرهنگ و رسوم و آداب و سنن و گذشته باید در بستر تصوری که شاه از ملت داشت ریخته و دو دستی تقدیم سرمایه‏داری و سرمایه سالاری جهانی می‏شدند. در میان ده‏ها و صدها لقب، همه از نوع شیطانی، که می‏توان به شاه داد، یک لقب نیز باید گنجانده شود: شاه هویت فروش بود. هویت کلیه خلق‏های ساکن در ایران را که قرن‏ها به صورت یک ترکیب کامل در کنار هم زندگی کرده بودند، برای به وجود آوردن حکومتی متمرکز که سراپا در اختیار امپریالیسم قرار بگیرد، به امپریالیست‏ها فروخت. شاه سابق و پدرش خیانتی به خلق‏های مختلف ایران کردند که باید تا تاریخ، تاریخ است از آن یاد کرد، تا مبادا ما که در اینجا قانون اساسی را می‏نویسیم، مرتکب اشتباهی بشویم که از نوع آن خیانت شاه به شمار آید و ما را در برابر توده‏های زحمتکش و رنج‏دیده ایران برای همیشه رو سیاه کند.
ایران کشوری است که در آن مردمان مختلف زندگی می‏کنند. برخی این مردان را خلق‏های ایران می‏نامند، برخی دیگر اقوام و برخی دیگر ملیت‏ها. شخصاً کلمه خلق‏ها را مناسب‏تر می‏دانم قوم کلمه‏ای است مربوط به دانش انسان شناسی، قوم شناسی، قوم آریایی، قوم هند و اروپایی، قوم سامی و غیره. در واژه ملیت، یک قدری ملیت‏گرایی افراطی و یا شاید به قول غربیان نوعی شووینیسم می‏بینیم و نوعی جدا کردن یک خلق از خلق دیگر، انکار آن‏چه دو یا چند خلق مختلف از آن صحبت بکنند، فقط فرق‏هایشان از نظر ملی است و نه وجوه اشتراکشان از نظر خلقی. من به کلمه‏
</section>
<section type="page" number="980">
خلق توجهی عامیانه ندارم، آن را برای ارائه آن‏چه می‏خواهیم در اینجا بگوییم اساسی و دقیق می‏دانم و سعی خواهم کرد به صورت دقیق هم به کار ببرم.
مبارزه خلق‏های ایران سابقه‏ای بسیار طولانی دارد و حداقل از صد سال سابقه درخشان برخوردار است. وقتی که قریب یک قرن پیش میرزای شیرازی از سامره فتوای تحریم تنباکو را صادر کرد، شیراز و تهران و تبریز یکپارچه آتش بودند. مردم برانداخته شدن سلطنت قاجار و تسلط امپریالیسم انگلیس را با هم می‏خواستند. انگلستان و سلطنت ناصرالدین شاه خواستند رشوه‏ای به آذربایجان بدهند و اعلام کردند که آذربایجان از انحصار تنباکو مصون خواهد ماند، ولی خلق آ ذربایجان یک صدا گفتند که انحصار تنباکو باید برای همیشه و برای کلیه نقاط ایران از بین برود. و بعدها، وقتی که در میدان ارک، اطرافیان ناصرالدین شاه به سربازان آذربایجانی دستور تیراندازی به سوی مردم بی‏گناه را دادند، سربازان ترک گفتند، ما به روی خلق مسلمان تیراندازی نمی‏کنیم و بدین وسیله همبستگی عظیم انقلابی بین خلق آذربایجان و خلق تهران و سایر خلق‏های ایران به وجود آمد.
در جنبش مشروطیت هم وقتی که محمد علی شاه مجلس را به توپ بست و آزادی‏خواهان بلند پایه‏ای چون صور اسرافیل و ملک المتکلمین را اعدام کرد، این خلق آذربایجان بود به پا خاست و همبستگی کامل خود را با کلیه نیروهای انقلابی اطراف و اکناف کشور بود که تهران نشان داد. نهضت‏هایی چون نهضت میرزا کوچک خان، نهضت خیابانی، نهضت کلنکل محمد تقی خان پسیان، جملگی برای ایجاد همبستگی انقلابی در میان کلیه اقشار و طبقات و خلق‏های ایران بودند. بلوچستان و سیستان که بزرگترین لطمات و صدمات را از سلطنت قاجار دیده بودند، مدام چشم به این قبیل همبستگی‏های انقلابی دوخته بودند. آنان می‏دانستند که دولت متمرکز، یعنی نادیده گرفته شدن کلیه ایالات مرزی، کلیه خلق‏های حلقه زده به دور پایتخت. هر وقت صدایی از خلق‏های ایران علیه جباریت متمرکز بلند می‏شد بلوچستان با چشم امیدوار حوادث را می‏پایید.
حتی نهضاهای دموکراتیک که برای تحقق خود مختاری در آذربایجان و کردستان به وجود آمدند، از نوع نهضت‏های به هم پیوسته خلق‏ها بودند. این در پیوستگی انقلابی است که خلق‏ها، می توانند یوغ امپریالیسم و استعمار و دیکتاتورها را برای همیشه بیاندازند. در انقلاب کنونی ایران به رهبری امام خمینی نیز این به هم پیوستگی وجود داشت. مبارزه در راه حقوق بشر به وسیله روشنفکران در تهران، جنبش پر شور قم در دی ماه پنجاه و شش، شورش عظیم مردم تبریز در بیست و نهم طومار سلطنت را در هم نوردد و شاه را از ایران براند.
من در این مبارزات روحیه تجزیه طلبی و جدایی خواهی هرگز ندیده‏ام. اگر بلوچستان از ایران جدا بشود، به کجا می‏خواهد بپیوندد؟ کردستان اگر از ایران جدا بشود، به کجا برود؟ آذربایجان که مبارزات خلقش در کنار خلق‏های ایران بوده است، اگر بخواهد از ایران جدا شود، کوشش‏های خلق‏های تحت ستم مضاعف ایران در راه دموکراسی و خود مختاری اداری و فرهنگی در طول این چند دهه گذشته را در راه ترکیب می‏بینیم و نه در راه تجزیه. فکر تجزیه طلبی از جایی دیگر سرچشمه می‏گیرد.
</section>
<section type="page" number="981">
این شاه بود که تجزیه طلب بود. این امپریالیسم بود که تجزیه طلب بود. من این را به دو دلیل می‏گویم، نخست این‏که کلیه حکومت‏های متمرکز در طول صد سال گذشته در ایران بر اساس کوبیدن خلق‏های ایران به وجود آمد. حداقل درباره شصت سال گذشته همین قدر می‏توان گفت که رضا خان اول میرزا کوچک خان و شیخ محمد خیابانی و کلنل پسیان را از میان برداشت و بر روی سرهای بریده آنان، برج و با روی حکومت متمرکز پهلوی شد. بوروکراسی رضا خانی بر اساس قتل آزادی‏خواهان این خلق‏ها به پا شد. رضاخان خط بطلان بر مشروطه کشید و پسرش همین کار را از سال 1325 به بعد، به ویژه از سال 1332 به بعد عملی کرد. انجمن‏های ایالتی مشروطیت به کلی از میان رفت، زبان، فرهنگ، آداب و رسوم و هنرهای این خلق‏ها ممنوع گردید. استاندار، شهردار، رئیس شهربانی، رئیس دارایی، رئیس فرهنگ، و در واقع کلیه رؤسای ادارات مناطق متعلق به این خلق‏ها از تهران اعزام شدند. در کلیه این ایلات یک نوع دو تیرگی به وجود آمد، رؤسا از دربار و از بوروکراسی تهران و حکومت متمرکز پهلوی و مرئوسان در قشرهای پایین جملگی از میان خود این خلق‏ها. تجزیه طلبی به این می‏گویند که عده‏ای از مرکز بیایند و رهبران خلق‏ها را بکشند و بعد خودشان را جانشین آنان بکنند. حکومت متمرکز همیشه یک حکومت تجزیه طلب است. آیا بریدن سر خلق‏ها از بدن آنان تجزیه طلبی و جدایی خواهی نیست؟
ثانیاً حکومت متمرکز را فقط امپریالیسم به وجود می‏آورد، نمونه‏اش حکومت رضا شاه که امریالیسم انگلستان سر کار آورد و حکومت متمرکز محمد رضا شاه که امپریالیسم آمریکا خلق کرد، به دلیل این‏که امپریالیسم می‏تواند با حکومت متمرکز انواع زد و بندها را بکند ولی با حکومت غیر متمرکز نمی‏تواند. پایگاه‏های آمریکا در این سوی و آن سوی عالم و یاران در نتیجه زد و بندها و توطئه‏های امپریالیسم با حکومت‏های متمرکز به پا شده‏اند. اگر حکومت‏های متمرکز نبودند، در فیلیپین، اندونزی، کره جنوبی و آفریقای جنوبی این پایگاه‏ها به وجود نمی‏آمدند، این غارتگری‏ها صورت نمی‏گرفت. استعمار حکومت متمرکز قوی می‏خواهد. خلق‏های ایران از حکومت متمرکز بیزارند.
سیستم شورایی که مرحوم آیت الله طالقانی مؤکداً آن را گوشزد می‏کرد، می تواند بخشی از
مسائل خلق‏ها را حل و فصل کند. این در صورتی است که از ذیل تا صدر، کلیه امور کشور به صورت شورایی اداره شود. شورا می‏تواند در ترکیب دادن خلق‏ها به یکدیگر بسیار مفید واقع شود. منظور از این ترکیب استحاله ملی نیست. سنی بلوچ لازم نیست شیعه فارسی زبان بشود. چنین امری فاشیستی خواهد بود، مثل دوران آریا مهر خواهد بود، دورانی که رد آ «قرار بود خلق‏های مختلف ایران از نژاد آریایی بوده باشند و اگر نبودند باید به زور آریایی می‏شدند. نه دین، نه مذهب، نه زبان، نه فرهنگ و نه شعائر قومی و فرهنگی یک خلق را باید بر خلق دیگر تحمیل کرد. برای یک خلق، استاندار از یک خلق دیگر و یا به وسیله حکومت مرکزی نمی‏توان تعیین کرد، چرا که در این صورت حکومت مرکزی کلیه تمایلات متمرکز شدن را در خود احیاء خواهد کرد و دوباره در آینده وسیله‏ای در دست دیکتاتورهای جور واجور و قدرت‏های جهانی خواهد بود. سیستم شورایی باید سیستم انتخابی باشد از پایین به بالا. و باید بر کلیه ساخت ها و بافت‏های مربوط به انتصاب از بالا خط بطلان بکشد. آقای وزیر کشور هنگام صحبت از سیستم شورایی از
</section>
<section type="page" number="982">
شوراهای مختلف در کشور به عنوان «جمهوری‏های کوچک» یاد کرده است. این گفته درست است ولی چیزهایی کم دارد، و آن در نظر گرفتن مسأله خلق‏های ایران است. شما می‏توانید یک سیستم فوق العاده آزاد، باز و راحت و بدون تردید دموکراتیک در قالب جمهوری اسلامی داشته باشید و این موقعی عملی می‏تواند باشد که سیستم شورایی را با سیستم خود مختاری‏ها در هم بیامیزید و در مرکز، یعنی در تهران هم کلیه تضمین‏های لازم را ایجاد کنید تا کلیه تمایلات مربوط به تمرکز و انحصار و سیستم قدر قدرتی مرکزی از میان برود. برای تحقق این هدف‏ها لازم است نکات زیر در نظر گرفته بشود:
1- سیستم شورایی یک دستگاه بسیار دموکراتیک است. کلیه انتصابات باید ملغی شود و کلیه مناصب باید جنبه انتخابی داشته باشد. کلیه امور کشور باید به صورت شورایی اداره شود بر این مسأله نباید کوچکترین استثنایی قائل شد هم کارگر کارخانه، هم روستایی و کشاورز و هم سرباز و گروهبان باید احساس شخصیت و احساس انسانیت و مسؤولیت بکنند. سیستم شورایی یک دستگاه بسیار ساده است. این سرمایه سالاری است، این امپریالیسم است که روابط انسان‏ها را پیچیده، بوروکراتیک و به قول شهید بزرگ دکتر علی شریعتی، جن زده جلوه می‏دهند. کلیه روابط سالم ساده هستند. اگر روابط انسان با خدایش، رابطه‏ای است بسیار ساده، چرا باید روابط انسان با انسان‏های دیگر پیچیده باشد؟ برای در نوردیدن طومار روابط جن‏زده و جن‏زدگی باید به سادگی و بداهت در روابط توجه کرد. این روابط استثماری و روابط استعماری هستند که انسان‏ها را به خود و به دیگران بیگانه می‏کنند. اگر راه‏های مشاوره و مشورت باز باشد، اگر انسان‏ها خود را یکی رئیس و دیگری مرئوس ندانند، اگر انسان‏ها با هم رابطه سالم و انسانی داشته باشند، به بهترین انسان در میان خود رأی خواهند داد که اداره امور را بر عهده بگیرد، بهترین افراد را برای تمشیت امور کشور انتخاب خواهند کرد، ولی باید این سیستم شورایی به طور کامل اجرا شود. اگر دولت مرکزی هر گروه دیگری در مورد مسائل شورایی برای خود حق وتو قائل شوند، خود به خود سیستم شورایی را لنگ کرده‏اند. اگر بلوچستان یک استاندار انتخاب کند و وزارت کشور بگوید نه، سیستم شورایی لنگ مانده است. اگر آذربایجان شهرداری انتخاب کند و یک مقام بالاتر او را نفی کند، سیستم شورایی مخدوش مانده است. لنگ کردن یک بخش از کار شورایی، به معنای لنگ گذاشتن بقیه بخش‏ها هم هست. سیستم شورایی یک سیستم تام و کامل است، سیستمی است هماهنگ و موزون، یک بخش را که فاسد کنید، بقیه بخش‏ها را هم به فساد کشانده‏اید.
2- در مملکتی که در آن چند خلق مختلف زندگی می‏کنند، دستگاه شورایی کامل نخواهد بود مگر آن‏که دستگاه و سیستم دیگری که به همان اندازه سیستم شورایی دموکراتیک است، بر آن افزوده شود. اگر کلیه مردمی که در ایران زندگی می‏کنند، معتقد به تشیع، متکلم به فارسی و از یک ملیت بودند، سیستم شورایی می‏توانست کلیه مسائل را حل کند. ما همه می‏دانیم که چنین نیست. در این مملکت میلیون‏ها ترک آذربایجانی زبان زندگی می‏کنند، با آداب و رسوم و زبان و فرهنگ خاص خود، که دوران پهلوی آنها را تحت خفقان نگه داشتنه بود. میلیون‏ها کرد در کشور ما هستند، میلیون‏ها عرب، صدها هزار ترک، و بعد خلق بلوچ است. نادیده گرفتن هویت تمایلات مذهبی و ملی و گرایش‏های فرهنگی این خلق‏ها نادیده گرفتن یکی از دشواری‏های عظیم تاریخ ایران است. گمان نمی‏کنم قصد شما این باشد که این‏
</section>
<section type="page" number="983">
میلیون‏ها انسان را که تقریباً دو سوم کل جمعیت کشور را تشکیل می‏دهند، بخواهید تبدیل به مسلمان فارسی زبان معتقد به مذهب تشیع بکنید. شما چنین قصدی را ندارید پس چه باید بکنید که فردا دوباره این مشکل سر از زیر خاکستری که موقتاً بر روی آن کشیده شده در نیاورد و کلیه رشته‏های شما را پنبه نکند؟ راهش فقط یکی است: خود مختاری خلق‏ها را به رسمیت بشناسید. کلیه تأکیدها را در مورد تمامیت ارضی، استقلال کامل کشور، و مخالفت با تجزیه‏طلبی و جدایی‏خواهی در قانون اساسی بکنید ولی در ضمن خود مختاری این خلق‏ها را هم به رسمیت بشناسید. این تنها راه حل این دشواری این معضل اساسی تاریخ کشور است که در طول هشت ماه بعد از انقلاب بزرگترین مشکل ما بوده و حالا هم هست و اگر حل نکنیم در آینده هم خواهد بود.
هیچ مانعی ندارد که آذربایجان هویت خود را، کردستان هویت خود را و سایر خلق‏ها هویت‏های خاص خود را داشته باشند. این نکته که گاهی از طرف بعضی از مقامات دولت شنیده می‏شود که آقا، شیرازی هم به اندازه کرد بوکانی و بلوچ بمپوری تحت خفقان زندگی کرده، درست نیست. زبان فارسی را کسی از دست شیرازی و تهرانی نگرفت، ولی ترکی و بلوچی و کردی را از دست خلق‏های تحت ستم گرفتند و به اینان زبان شیرازی را تحمیل کردند. این ستم است، بریدن زبان اشخاص ستمی است بزرگ، این را سلطنت پهلوی کرد شما نکنید. زبان رسمی حکومت مرکزی می‏تواند فارسی باشد، ولی زبان رسمی یک کرد، کردی است، یک بلوچ بلوچی است، یک عرب عربی است، یک آذربایجانی، ترکی آذربایجانی است. این زبان‏ها، این فرهنگ‏ها و این هویت‏ها را به رسمیت بشناسید، برای خود آنان به ایالات مرزی ایران ستم روا مدارید، وگرنه به دست خود استقلال و تمامیت ارضی کشور را دفن کرده‏اند. به مردم این ولایات حس گریز از مرکز تزریق نکنید بلکه نسخه خود مختاری را که تنها تضمین علیه تجزیه‏طلبی و جدایی‏خواهی است برای آنان بپیچید. خود مختاری و سیستم شورایی می‏توانند دست در دست یکدیگر بگذارند و مسأله دموکراسی کشور را حل کنند. دموکراسی ساده است، خود مختاری و تحقق حقوق دموکراتیک مسأله‏ای است ساده تنها با بوروکراتیزه کردن آن می‏توانید چوب لای چرخ انقلاب بگذارید. این چوب را که از لای چرخ بردارید، انقلاب ادامه پیدا خواهد کرد. سیستم شورایی بدون سیستم خود مختاری خلق‏های مختلف ایران، اعم از فارس و ترک و بلوچ و کرد و عرب و ترکمن، برای ایران، سیستم ناقصی است. خانه‏ای نسازید که از پای بست ویران باشد.
3- برای تحقق کامل سیستم شورایی و سیستم خود مختاری لازم است تقسیمات جغرافیایی کشور عوض شود. مردم آستارا آذربایجانی هستند، خواه این شهر به استان گیلان، به زور چسبانده شده باشد و خواه در چارچوب آذربایجان بماند. مهاباد شهری است متعلق به اکثریت کرد و بخشی است از کردستان. آذربایجان نه شرقی است و نه غربی، آذربایجان، آذربایجان است. این تقسیمات کاذب دوران پهلوی را برای همیشه از میان بردارید. در تفکیک هویت‏ها و خلق‏ها و شهرها، سیستم شورایی را به راحتی می‏توان به کار برد. آمارگیری، رأی‏گیری محلی و همگانی، رفراندوم‏های مختلف به وسیله نمایندگان خود خلق‏ها، به آسانی می‏تواند بر کلیه این تقسیمات جغرافیایی کاذب پایان دهد.
4- حکومت در زمره مقوله تضمینات است. اگر بلوچستان نمی‏خواهد از ایران جدا
</section>
<section type="page" number="984">
شود، این یک تضمین تاریخی است، شما هم باید تضمین کنید که بلوچستان را از خود جدا نکنید. جدا نکردن به معنای قشون‏کشی به بلوچستان نیست، بلکه به معنای در نظر گرفتن حقوق متساوی و مشترک بلوچستان با سایر خلق‏های ایران است. قاجاریه و پهلوی، بلوچستان را از ایران جدا کردند. شاه سابق حتی اسامی شهرهای بلوچستان را هم نمی‏دانست و آیا این تجزیه‏طلبی نبود؟ پس مسأله تضمینات متقابل را در نظر بگیرید.
یکی از این تضمینات مسأله مجلس خلق‏هاست که آقای مهندس مقدم مراغه‏ای در گذشته بدان اشاره کرده‏اند. ایشان این مجلس را مجلس ایالات نامیده، من آن را مجلس خلق‏ها می‏خوانم. مجلس شورا به نسبت جمعیت است باید مجلس دیگری در تهران وجود داشته باشد نه به نسبت جمعیت، بلکه بر اساس تعداد خلق‏های ایران باشد. ده نفر از نمایندگان خلق فارس، ده نفر از نمایندگان آذربایجان، ده نفر از ترکمن صحرا، ده نفر از کردستان و غیره جمع می‏شوند در زیر یک سقف، و بر سه مسأله اساسی اعتبارات اقتصادی مناطق مختلف کشور، سیاست خارجی کشور و مسائل مربوط به ارتش نظارت می‏کنند، تا این‏که در این یک مسأله کلاهی سر هیچ کدام از این خلق‏ها نرود. از آنجا که مجلس شورای ملی نسبت به جمعیت از هر منطقه‏ای نماینده می‏پذیرد، ممکن است برخی از قوانین و مصوبات آن به ضرر بعضی از خلق‏ها و مناطق آنان تمام شود. باید سیستمی به وجود آورد که تضمینی باشد در مقابل اجحافی که از این طریق ممکن است بر مردم یک منطقه تحمیل شود. این تضمین همان مجلس خلق‏هاست. در این صورت بلوچستان به خرابه‏زار تاریخ مبدل نخواهد شد، کردستان فقیر نخواهد ماند، آذربایجان مرکز پایگاه‏های خارجی نخواهد شد. پس خلاصه می‏کنم:
1- سیستم شورایی تام و کامل بدون حق وتو از طرف دولت و یا نیرویی دیگر در مسائل برای کل کشور.
2- سیستم خود مختاری برای خلق‏های ایران با تأکید بر روی همبستگی انقلابی کلیه خلق‏های ایران و مخالفت کامل با هر نوع حس تجزیه‏طلبی و جدایی‏خواهی.
3- تشکیل مجلس خلق‏ها با نمایندگان مساوی از کلیه خلق‏ها به عنوان تضمین در برابر اجحافات احتمالی که ممکن است از سوی خلقی با جمعیت بیشتر، بر خلقی با جمعیت کمتر تحمیل شود.
من اعتقاد کامل دارم که اسلامی که من می‏شناسم، با هیچ کدام از این سه اصل پیشنهادی مخالفتی ندارد. نه رهبران مذهبی عالم تشیع، نه رهبران مذهبی عالم تسنن بزرگان ادیان دیگر، نمی‏توانند با این سه اصل انسانی، که ضامن دموکراسی و بقای آزادی در ایران خواهد بود، مخالفت کنند. انقلاب ما، انقلابی بوده است علیه تمرکز و دیکتاتوری، علیه استبداد، استعمار و امپریالیسم. سه اصلی که شمردم ادامه انقلاب ما را در همه سطوح تضمین خواهد کرد.
متشکرم، این توضیح را نیز باید خدمت آقایان بدهم که من از به کار بردن کلمه خلق منظور خاصی نداشتم، کلمه خلق را در قرآن هم داریم حالا آیا اگر کمونیست‏ها این کلمه را به کار می‏برند ما نباید آن را به کار ببریم؟ این کلمه است. (همهمه نمایندگان)
رئیس- آقایان خواهش می‏کنم بحث نکنید ضمناً وقت آقای مرادزهی هم تمام شد
ربانی شیرازی- شما اسم تجزیه را خود مختاری می‏گذارید؟
میر مرادزهی- اسمش را هرچه دلتان می‏خواهد بگذارید.
رئیس- توجه بفرمایید تقاضا شده است به مناسبت چهلمین روز شهادت پاسداران و ارتشیان‏
</section>
<section type="page" number="985">
و برادران کرد ما در پاوه و کردستان، نمایندگان بلند شوند و یک سوره حمد به خاطر شادی روح آنان تلاوت نمایند.
 (حضار قیام کردند و به تلاوت سوره حمد پرداختند)
رئیس- اللهم اغفرلنا ولهم به جاه محمد صلی الله علیه و آله، حالا اسامی غایبین و دیرآمدگان جلسه عصر دوشنبه قرائت می‏شود.
غایبین آقایان: حائری که کسالت داشتند و معذور بودند، سحابی مأموریت داشتند و خود من کسالت داشتم. نمایندگانی که تأخیر داشتند آقایان باهنر، باریک‏بین، بنی صدر، دکتر بیت اوشانا، دکتر بهشتی، طاهری گرگانی، طاهری خرم‏آبادی، عرب، حسینی هاشمی، حیدری، خالاتیان، رحمانی، صدوقی، دکتر ضیائی، کریمی، طباطبائی، فوزی، مدنی، مقدسی، خانم گرجی، مقدم مراغه‏ای، موسوی اردبیلی، میر مرادزهی، هاشمی‏نژاد که در ساعت سه و بیست دقیقه جلسه را ترک کردند و آقای طاهری اصفهانی هم که قدری کسالت داشتند و جلسه را ترک کردند. (ربانی شیرازی- راجع به یکی از این افراد فرمودید که مأموریت داشتند.) آقای سحابی را گفتم مأموریت داشته‏اند. (ربانی شیرازی- از طرف مجلس؟) از طرف مجلس خیر، لابد مأموریت دیگری داشته‏اند. (اشراقی- ایشان وزیر شده‏اند.) (ربانی شیرازی- آقا ایشان وزیر شده‏اند مأموریتی نداشته‏اند، اشتباه نکنید.) نوشته‏اند «مأموریت» من هم «مأموریت» خواندم.
2- طرح و تصویب اصل 79 (اصل نود و پنجم)
رئیس- وارد دستور جلسه می‏شویم و یادآوری می‏کنم آن اصولی که مربوط به شورای نگهبان بوده است تصویب شده است و من به علت کسالتی که داشتم در آن موقع حضور نداشتم و آن اصل 78 بوده است که می‏خوانم: «اصل 78- کلیه مصوبات مجلس شورای ملی باید به شورای نگهبان فرستاده شود، شورای نگهبان موظف است آن را حداکثر ظرف ده روز از تاریخ وصول از نظر انطباق بر موازین اسلام و قانون اساسی مورد بررسی قرار دهد، چنان‏چه آن را مغایر ببیند برای تجدید نظر به مجلس بازگرداند ..» این اصلی بوده است که تصویب شده است حالا اصل 79 که بلافاصله دنبال آن قرار می‏گیرد مطرح است.
اصل 79 (اصل نود و پنجم)- در مواردی که شورای نگهبان مدت ده روز را برای رسیدگی و اظهار نظر نهایی کافی نداند، می تواند از مجلس شورای ملی حداکثر برای ده روز دیگر با ذکر دلیل خواستار تمدید وقت بشود.
تهرانی- این در کمیسیون مشترک به اتفاق آراء تصویب شده است و فکر می‏کنم کسی نظری نداشته باشد.
رئیس- اگر آقایان نظری ندارند رأی بگیریم. (اظهاری نشد) لطفاً گلدان‏ها را ببرید.
 (اخذ رأی به عمل آمد و نتیجه به شرح زیر اعلام شد)
رئیس- حاضران درجلسه هنگام اخذ رأی شصت و یک نفر، آراء موافق پنجاه و هشت رأی، مخالف یک رأی، ممتنع دو رأی، بنابراین تصویب شد، تکبیر. (حضار سه مرتبه تکبیر گفتند)
</section>
<section type="page" number="986">
3- طرح و تصویب صل 74 (اصل یکصدم)
رئیس- حالا وارد اصولی که مربوط به شوراها است می‏شویم.
ربانی املشی- اصل دیگری را آقایان امضاء کردند و فرستادند، حالا چطور شده است که گروه هفت نفری آن را رسیدگی نکرده‏اند؟ و آن اصل این بود که: «مادامی که شورای نگهبان نباشد مجلس قانونیت ندارد» یعنی این‏طور نشود که مثل گذشته این پنج نفر فقها را کنار بگذارند. این را آقایان امضاء کردند حالا نمی‏دانم چطور شده است؟
رئیس- آقای ربانی املشی الان این در اختیار ما نیست بعداً آن را مورد بررسی قرار می‏دهیم و اگر چنین چیزی لازم باشد بعداً اضافه می‏شود. حالا اصل 74 قرائت می‏شود.
اصل 74- برای پیشبرد سریع برنامه‏های اجتماعی، اقتصادی، عمرانی، بهداشتی، فرهنگی، آموزشی و سایر امور رفاهی با توجه به مقتضیات محلی از طریق همکاری مردم اداره امور هر روستا، بخش، شهر، شهرستان یا استان با نظارت شورایی به نام شورای ده، بخش شهر، شهرستان یا استان صورت می‏گیرد که اعضای آن را مردم همان محل انتخاب می‏کنند. حدود اختیارات و نحوه انتخاب و نظارت شوراهای مذکور و سلسله مراتب آنها را که باید با رعایت اصول وحدت ملی و تمایلات ارضی و نظام جمهوری اسلامی و تابعیت حکومت مرکزی باشد قانون معین می‏کند.
رئیس- آقای موسوی اردبیلی سؤالی دارید؟
موسوی اردبیلی- من می‏خواهم از هفت دقیقه وقت مقرر استفاده کنم و صحبت کنم.
رئیس- موافقید یا مخالف؟ (موسوی اردبیلی- موافقم) آقای صافی شما سؤالی دارید؟ (صافی- خیر) آقای سبحانی شما سؤالی دارید؟
سبحانی- ما صبح یک کلمه‏ای را پیشنهاد کردیم و فرستادیم مثل این‏که در اینجا نگنجانده‏اند و آن این است که هدف از شوراها علاوه بر تسریع در امور، یک نکته دیگری هم هست و آن استفاده از افکار مردم و واگذاری کار مردم به مردم است. چون این قید را صبح از تذکرات فرستادیم ولی در اینجا درج نشده است خواستم عرض کنم که علاوه بر پیشبرد امور اجتماعی، استفاده از افکار مردم و واگذاری کار مردم به مردم هم قید شود این مطلب را دوبار صبح تذکر دادیم ولی به آن توجه نشده است.
رئیس- بسیار خوب، آقای مکارم شیرازی شما فرمایشی دارید؟
مکارم شیرازی- ایشان تذکر دادند ولی آقایان تصویب نکردند.
ربانی شیرازی- این نظر خود ایشان است.
رئیس- آقای رحمانی شما سؤالی دارید؟
رحمانی- این «سلسله مراتب» به عقیده بنده باید حذف شود چون سلسله مراتب به صورتی است که موجبی برای الهام گرفتن شورای ده از شورای شهر و شورای استان می‏شود و همچنین موجبی برای تمرکز قدرت در استان‏ها می‏شود و چون روستانشینان در اکثر استان‏ها و شهرستان‏ها اکثریت دارند و طبقه محروم و ضعیف هستند ناراضی خواهند شد و این کار خاصیت شوراها را از بین می‏برد و انحصارطلبی را به صورتی دیگر به وجود می‏آورد و مالًا اختیارات و تصمیم‏گیری‏ها را در مراکز استان‏ها به عده‏ای معدود می‏سپارد.
</section>
<section type="page" number="987">
رئیس- آقای موسوی تبریزی شما فرمایشی دارید؟ (موسوی تبریزی- خیر) آقای دکتر آیت شما مطلبی دارید؟ مثل این‏که نیستند و حالا نوبت خود بنده است. یک چیزی را اول نوشته بودم که آقایان آن را تصویب نکردند و من هم آن را کنار گذاشتم و اصراری هم ندارم من نوشته بودم «برای جلوگیری از تمرکز امور» مثل این‏که آن را قبول نکردند اما یک چیز را رویش اصرار دارم که باشد و شاید آقایان هم تصدیق بکنند و آن این است که در این اصل که ما نوشته‏ایم «شرایط انتخاب‏کنندگان و انتخاب‏شوندگان را قانون تعیین می‏کند» اگر یادتان باشد در انجمن‏های ایالتی و ولایتی یکی از چیزهایی که خیلی مورد بحث بود شرایط انتخاب‏کننده و انتخاب‏شونده بود و این را ما باید قطعاً بنویسیم که شرایطش را قانون بعداً معین می‏کند.
دکتر قائمی- در اصل 75 هست.
ربانی شیرازی- درقانون شوراها که شورای انقلاب تصویب کرده گفته شده، در اینجا شوراها با قطع نظر از ویژگی‏های مذهبی ونژادی و زبانی انجام می‏شود.
رئیس- ما چه کار به آن داریم، حالا داریم در اینجا قانون اساسی می‏نویسیم، دراینجا باید فقط بنویسیم که شرایط انتخاب‏کنندگان و انتخاب‏شوندگان را قانونی که به تصویب مجلس شورای ملی می‏رسد تعیین خواهد کرد که چه جور اشخاصی حق انتخاب شدن دارند. (دکتر آیت- ما اگر خودمان تعیین کنیم که بهتر است.) علی ای حال به نظر من لازم است که این باشد. (رحمانی- نحوه نتخاب کافی است.) نحوه انتخاب غیر از شرایط است. اگر بخواهیم این اصلاحی که عرض کردم در صورتی که آقایان موافق باشند اینجا بنویسیم، باید به این طریق باشد: «شرایط انتخاب‏کنندگان و انتخاب‏شوندگان و حدود اختیارات و نحوه انتخاب و نظارت» آقای مراغه‏ای شما سؤالی دارید؟ (مقدم مراغه‏ای- من مخالفم) مخالف با اصل؟ (مدم مراغه‏ای- اگر اجازه بفرمایید عرض می‏کنم.) آقای دانش‏راد بفرمایید.
دانش‏راد- من با حذف «مشارکت» مخالفم، برای این‏که با مصوبه شورای انقلاب مغایرت دارد. شورای انقلاب صریحاً مشارکت را تأیید و تصویب کرده است. (یزدی- شورای انقلاب که بعد قانونیت ندارد.) ما باید به این موضوع جنبه قانونی بدهیم، در هر صورت با حذف «مشارکت» مخالفم.
رئیس- آقای رشیدیان شما سؤالی دارید؟
رشیدیان- بنده یک طرحی خدمتتان فرستادم صبح هم اول وقت این طرح را دادم.
تهرانی- صبح داده‏اند ان شاء الله برای فردا آماده می‏شود.
رئیس- آقای قرشی بفرمایید.
قرشی- منظور از این «سلسله مراتب» چیست؟ آیا این شوراها یکی بر دیگری حکومت دارد یا منظور دیگری هست؟ خواستم این را توضیح بدهد.
رئیس- منظور از سلسله مراتب، معلوم است که اگر اول شورای ده باشد بالاتر از آن شورای بخش است و بعد بالاتر از این شورای شهر است و بعدش هم شورای استان است و به همین ترتیب بالاخره یک چنین سلسله مراتبی وجود دارد. (قرشی- منظورم این است که آیا اینها بر هم‏
</section>
<section type="page" number="988">
حکومت دارند؟) مسأله حکومت نیست، مسأله این است که شورای ده، شورای بخش را انتخاب می‏کند و شورای بخش، شورای شهر را و شورای شهر، شورای استان را، قهراً مراتب آن این‏طور است. آقای موسوی جزایری بفرمایید.
موسوی جزایری- بنده مطلبی داشتم و خواستم در دو سه کلمه عرض کنم همان چیزی را که آقای سبحانی گفتند بنده هم دیروز و هم امروز صبح نوشتم و دادم به آقای دکتر عضدی چون هدف اصلی از شوراها پیشبرد برنامه‏های مادی و امثال اینها نیست، هدف اصلی و اساسی از تشکیل شورا احترام به شخصیت و افکار مردم است بنابراین قبل از این‏که این جهات در بیان هدف از تشکیل شورا ذکر بشود باید به آن مطلب اشاره شود یعنی احترام به افکار و شخصیت مردم.
رئیس- همه‏اش احترام نیست بلکه از باب این است که مردم هر مرکزی، خواسته‏ها و نیازهای خودشان را بهتر می‏توانند تشخیص بدهند.
موسوی جزایری- یا به خاطر این است که حاکمیت مردم حفظ شود و مردم خودشان حاکم بر سرنوشت خودشان باشند.
رئیس- آقای مراغه‏ای تشریف بیاورید به عنوان مخالف صحبت کنید.
مقدم مراغه‏ای- به نام خدا. البته در این مسأله شوراها صحبت زیاد شده است و بنده هم در تمام جلساتش شرکت داشته‏ام و با دقت تمام دنبال کرده‏ام آن چیزی را که می‏خواهم عرض کنم، لازم است که گفته شود و من تصور می‏کنم این‏که اصرار می‏شود موافق و مخالف صحبت نکنند صحیح نیست چون بعضی وقت‏ها لازم است که حرف‏ها گفته بشود. (همهمه نمایندگان)
کریمی- این صحبت‏ها چه ربطی به این اصل دارد؟
رئیس- آقا اجازه بدهید صحبتشان را بکنند.
یزدی- چه موقع اصرار شده است؟ آنجایی که نه موافق و نه مخالف بوده صحبتی نشده است و الان هم که قرار است به عنوان موافق و مخالف صحبت کنند که ایشان به عنوان مخالف صحبت می‏کنند.
مقدم مراغه‏ای- شما بی‏حوصلگی نفرمایید.
یزدی- شما در اولین جمله‏تان می‏گویید اصرار می‏کنید، چه کسی اصرار کرده است؟
رئیس- آقای یزدی اجازه بفرمایید صحبتشان را بکنند.
مقدم مراغه‏ای- بر طبق آیین‏نامه شما باید با ماهیت این اصل مخالف باشید، در حالی که با نحوه تدوین آن موافق هستید اگر شرایطش را بخواهید اضافه یا کم کنید آیین‏نامه به شما اجازه نمی‏دهد و ثانیاً اینجا اصراری بر حرف نزدن موافق و مخالف نبوده است و کسی اصرار نکرده است که موافق حرف نزند و مخالف هم حرف نزند شما اگرمخالف هستید طبق آیین‏نامه باید با محتوای این اصل مخالف باشید.
رئیس- آقای موسوی بسیار خوب آقای مراغه‏ای از شما خواهش می‏کنم راجع به این اصل، آن‏چه محتوای نظر مخالف دارید بیان کنید.
مقدم مراغه‏ای- ما به تدریج که اصول قانون اساسی را تصویب می‏کنیم و به طرف‏
</section>
<section type="page" number="989">
مقصود اساسی که استقرار جمهوری اسلامی است پیش می‏رویم، برای خودمان یک خطوط اصلی تنظیم می‏کنیم که دیگر از آن اصول انحراف نباید داشته باشیم و برای این‏که پیوستگی این اصول با هم حفظ شود در این اصل شوراها یعنی در مطلبی که الان عنوان شده است سه اصل است که باید با هم تلفیق شود. یکی اصل پنجم یعنی ولایت فقیه و یکی اصل حاکمیت ملی و یکی هم اصل «وشارهم فی الامر» که یک اصل اسلامی است. همه ما می‏دانیم حکومت ایران تا به امروز یک حکومت متمرکزی بود که در دوران پنجاه و هفت ساله پهلوی تمرکز به نهایت درجه رسید زیرا تمام فرامین از مرکز صادر می‏شد و ایالات و ولایات و دهات همه تحت دستورات و فرمان‏های ظالمانه تهران بودند و تهران به بهای فقیر شدن تمام مناطق وسعت پیدا کرد. همین‏طور که ما امروز می‏خواهیم یک تعدیل ثروتی بین مردم بشود یعنی برای ثروتمندان یک محدودیت‏هایی به نفع مستضعفان ایجاد شود. (کریمی- شما می‏خواهید تعدیل ثروت را هم حالا بیان کنید.) شما که اهل منطق هستید و می‏دانید که برای گفتن یک مطلب صغری و کبرایی باید گفته شود. (کریمی- با این مقدمات چه وقت اصل مطلب را خواهید گفت؟) شما اجازه بدهید هفت دقیقه وقتم را حرف بزنم اگر وقتم نرسید که نمی‏گویم. عرض کردم بایستی مسائلی بین مناطق مختلف رعایت شود که عدالت در همه نقاط گسترش پیدا کند، برای این منظور ما سه اصل را باید پیاده کنیم یکی اصل شوراها است و یکی هم اصل حاکمیت مردم است و ولایت فقیه، ولایت فقیه که روشن است که بر طبق آن اصول اسلامی باید در همه جا مستقر شود، ولی در مقابل اصل حاکمیت ملی نتیجه‏اش این است که بنده حاکمیت ملی را به دو قسمت تجزیه می‏کنم. یکی حاکمیت ملی است که تجزیه‏ناپذیر است و تنها حاکمیت ملی وجود دارد و آن کشور ایران است که ما همه طرفدار وحدت این حاکمیت ملی هستیم ولی دیگری حاکمیت اداری است که مردم می‏خواهند بدانند در ایالات و ولایات اینها اختیارشان چیست و مسأله بر سر این است که این اختیار را چطور عمل بکنند زیرا ما به آنها توصیه لازم را می‏کنیم و قانون هم هست که باید اساس شوراها باشد ولی مقدم بر شوراها مسأله اختیارات است این اختیارات را که می‏گوییم مقصود اختیارات در مورد حاکمیت ملی نیست مقصود اختیارات در مورد حاکمیت اداری است که می‏خواهند اینها بدانند تا چه اندازه است. آنها می‏گویند مجلس شورای ملی و حکومت مرکزی آن حاکمیتی را که می‏خواهد به خودش اختصاص بدهد تعیین کند و در آن چیزی که می‏ماند ما را آزاد بگذارد ما با منطقه خودمان و با روحیات خودمان آزادتر هستیم و با فرهنگ خودمان آشناتر هستیم و می‏دانیم که چه کار بکنیم. خدا شاهد است این مطلب را که عرض می‏کنم به خاطر این است که جمهوری اسلامی بعد از سال‏ها ظلم و استبداد پیام آزادی برای مردم آورده است. مردم باید این را احساس کنند و بدانند که این حکومت دیگر حکومت سابق نیست و علاجش اختیارات باید به وسیله شوراها تعیین بشود و بنده داخل شدن در جزییات مسأله شوراها را در اینجا مصلحت نمی‏دانم که عنوان کنم. زیرا ما اصولی را تصویب می‏کنیم که می‏گوییم امور مملکت باید بر اساس شوراها باشد مسلم است که این شوراها در مورد مسائل کارگری یک جور است و در مورد مسائل روستایی یک جور دیگر است و در مسائل اجتماعی یک جور است پس ملاحظه می‏کنید که ما در این مطالبی که در این اصل ذکر کرده‏ایم دو راه حل است یا این‏که‏
</section>
<section type="page" number="990">
همان‏طور که بنده پیشنهاد کردم یک مجلس ایالات باشد و مردم بیایند به اینجا و اتکایشان به آن باشد و به طور مساوی نمایندگی داشته باشند و اینها دراینجا جمع بشوند به عنوان مجلس ایالات که برخورد ایالات و مسائلی که بین ایالات است در آنجا حل و فصل شود. الان بنده این مسأله را عرض می‏کنم می‏دانم در چه شرایطی دارم حرف می‏زنم اگر این شرایط و این هیجان امروز نبود بنده یک خرده واضح‏تر صحبت می‏کردم و جلوتر می‏رفتم ولی چون الان وضع این‏طور است این امید را شما در دل‏ها روشن کنید که مردم به آینده امیدوار باشند. حالا این اصل را در قانون اساسی بگذارید، ولی بگذارید مجلس اول که می‏آید این مطلب را حل کند که مردم ایالات مطمئن باشند. مطلب دیگر این‏که من می‏خواهم این مجلس خبرگان مجلس دوستی و آشتی برای همه مردم باشد. (عرب- درباره اصل صحبت خواهد کنید.) اجازه بفرمایید خدا شاهد است من نمی‏خواستم مطلبی بگویم ولی چون وقت مجلس یک ماه تمدید شد و بنده دیدم فرصتی هست خواستم این مطالب را عرض کنم والا برای من چه نفعی دارد که این مطلب را اینجا بگویم جز این‏که بنده علاقه به این جمهوری اسلامی دارم آیا شما می‏توانید علاقه دیگری برای من فکر کنید؟
یزدی- نمایندگانی که در مجلس هستند مربوط به سراسر مملکت هستند.
رئیس- آقای یزدی اجازه بدهید صحبت کنند. آقای مراغه‏ای علاوه بر این ما یک شورای عالی هم داریم.
مقدم مراغه ای- بنده را منحرف نکنید اجازه بدهید از این اصل نتیجه بگیرم مجلس شورای ملی بر اساس جمعیت است یعنی چه؟ یعنی ترکمنستان یا اصفهان یا شیراز به تعداد هر صد هزار یا صد و پنجاه هزار نفر یک نماینده دارد یعنی تهران با پنج میلیون جمعیتش بر همه استان‏ها امتیاز خواهد داشت و امتیازاتی را که تا به حال گرفته حفظ خواهد کرد. (یزدی- نمایندگان مال سراسر مملکت هستند منطقه پرست نیستند و مسؤولیت مال همه است.) ما انسان هستیم و فرشته نیستیم، اگر فرشته بودیم احتیاج به قانون نبود.
رئیس- آقا جواب ندهید.
مقدم مراغه‏ای- در هر حال ما در قانون اساسی سابق سه اصل 90 و 91 و 92 را داشتیم که این اصل اجرا نشد چرا اجرا نشد؟ برای این‏که استبداد بود ولی الان حکومت، حکومت جمهوری اسلامی است و این فرصتی است برای جامعه ایرانی که با نفوذ اسلامی خطرهایی را که احتمال داده می‏شود جلویش را بگیرد و من اطمینان دارم و این را با ایمان عرض می‏کنم و نگرانی هم ندارد، در تمام استان‏ها اسلام قوی است و صحبتش صحبت قوی است و هیچ نگرانی نیست فقط به ایالات کمی فرصت و کمی اختیار بدهید و چون تا به حال مردم محروم بوده‏اند فرصت بدهید و بگذارید مثل بچه‏هایی که می‏خواهند تازه راه بیافتند، مسائل خودشان را خودشان اداره کنند. (اشراقی- چرا از این اختیار نگران هستید؟) عرض کردم با وجود اسلام جای نگرانی نیست و بنده این را با ایشان عرض می‏کنم نه این‏که برای تظاهر باشد.
اشراقی- این مطالب که می‏گویید دنباله دارد.
ربانی شیرازی- درباره اصل باید صحبت کنند چرا این مطالب را می‏گویند؟
رئیس- آقای ربانی شیرازی چرا نمی‏گذارید صحبت کنند. آقای مراغه‏ای بفرمایید بنشینید وقت حضرت‏عالی تمام شده است.
</section>
<section type="page" number="991">
مقدم مراغه‏ای- در باره اصل 75 بنده نمی‏خواستم مصدع بشوم.
رئیس- منظورتان این است که اصل 75 نظر شما را تأمین می‏کند. آقای رشیدیان پیشنهادی فرستاده‏اند که چون با خود اصل تفاوت دارد و سه امضاء هم بیشتر ندارد قابل طرح نیست. چون آقای مقدم مراغه‏ای به عنوان مخالف صحبت کردند الان یکنفر به عنوان موافق می‏تواند صحبت کند، آقای موسوی اردبیلی اولین نفر از موافقین هستند که اسم نوشته‏اند. آقای موسوی اردبیلی بفرمایید.
موسوی اردبیلی- بسم الله الرحمن الرحیم. من از این‏که به مدت هفت و نیم دقیقه وقت سروران عزیز را می‏گیرم معذرت می‏خواهم. یکی دوتا مطلبی بود که فکر کردم اگر خدمت آقایان عرض کنم شاید خالی از فایده نباشد. در این چند اصل مسأله شوراها مطرح می‏شود، در مورد شوراها 7- 8 اصل هست که ان شاء الله برادران عزیز مورد مطالعه و بررسی قرار داده‏اند و احیاناً اگر اصول دیگری هم مربوط به شوراها می‏شود مطالعه خواهند فرمود و با در نظر گرفتن اطلاعات وسیع، گفته‏ها، شنیده‏ها، موقعیت محل، امیدوارم اصولی را در این مجلس خبرگان برای شوراها تصویب بفرمایند که نه حالا، بلکه بعد از مدت‏های مدید هم جنبه ترقی و پیشرفت خود را حفظ کند. مسأله شوراها مسأله‏ای است که افتخار دین ماست، این یک اصل قرآنی است. اگر برای ملت‏های دیگر یک قرن یا نیم قرن است که مسأله شوراها مطرح شده ما افتخار داریم که چهارده قرن است که این مسأله برایمان مطرح است. رهبر انقلاب اهمیت و توجهی که به مسأله شوراها دارند شاید کم نظیر باشد. من این مسأله را الان خدمت خواهر و برادران عزیز عرض می‏کنم. روزهایی که ایشان در پاریس تشریف داشتند و من خدمت ایشان رفته بودم یکی از مسائلی که مطرح شد مسأله شوراها بود وقتی این مسأله مطرح شد نظر ایشان این بود که به محض سقوط رژیم سابق باید شوراهای منطقه اختیار مناطق خود را به دست بگیرند حتی قرار شد یکی دو روز اقامتم را در پاریس تمدید کنم تا چیزی که در این زمینه نوشته می‏شود و نوشته هم شد بیشتر روی آن بحث و بررسی شود که بررسی هم شد و بعد از بررسی تقریباً زوائدش حذف شد و من متن آن را که در پاریس نوشته بودم با خودم به ایران آوردم و تکثیر کردم و به افرادی که مورد نظر بود و فکر می‏کنم بعضی از اینها شاید در همین مجلس هم باشند، خدمتشان فرستاده شد اصل متنی که از پاریس آورده‏ام الان هم پیش من است. به هر حال از آن موقع ایشان دستور فرمودند که در مورد شوراها مطالعات لازم بشود تا چیزی برای شوراها نوشته شود و به محض این‏که رژیم سقوط کرد، نظام شورا جای آن را بگیرد، منتها بعد از سقوط رژیم وضع فوق العاده‏ای پیش آمد و نظام شوراها پیاده نشد بعد ایشان دستور فرمودند در این مورد تسریع شود، و رفقا و اردتمندان به ایشان نشستند و آیین‏نامه دیگری نوشتند که آن هم الان موجود است. تاکنون چهار نظام‏نامه یا آیین‏نامه در مورد شوراها نوشته شده است خواستم عرض کنم که این مسأله، مسأله‏ای نیست که برای ما تازگی داشته باشد و یا مسأله‏ای باشد که این روزها بازار داغی پیدا کرده باشد. مسأله شوراها، مسأله‏ای است اسلامی و بنای این انقلاب باید روی این اصل اسلامی و پرمحتوا برقرار شود و امیدوارم ان شاء الله با حسن نیت و دقت نظری که آقایان دارند در تنظیم اصول مربوط به شوراها به وجه احسن دقت نظر بفرمایند و در عمل هم به همان صورت پیاده شود. خدا را گواه می‏گیرم بدون این‏که کوچکترین نظری به افراد یا گروه‏های خاصی داشته باشم، کلی عرض می‏کنم که گاهی بعضی‏ها از بعضی الفاظ و بعضی مطالب‏
</section>
<section type="page" number="992">
استفاده‏های تبلیغاتی می‏کنند، ان شاء الله در میان ما و در میان برادران ما چنین افرادی و چنین گروه‏هایی وجود ندارد. ما یک شعار دادن داریم و یک واقعیت و حسابگری و یک مسأله اساسی ملی را پیاده کردن. در مقام شعار دادن همه رقم می‏شود شعار داد، اما در مقام اجرا مسأله را باید طوری اجرا کرد که به جای این‏که یک اصلاحی بشود خدای نکرده یک در هم ریختگی و یک فسادی پیش نیاید، ما همه به این موضوع معتقدیم، ولی چون من از طرف دیگران وکالت ندارم شخصاً عرض می‏کنم که مسأله شوراها به معنای حقیقی و واقعی، از پایین به بالا حتی به معنای تنظیم کمیته‏ها، از کمیته به نماینده کمیته، تشکیل کمیته‏ها به شکل شورای ده، و تصمیم دسته‏جمعی، انتقال فکر از آنجا به بالا و انتقال قدرت از دست حکومت و دولت به مردم که صاحبان اصلی قدرتند، باید به آنها منتقل شود که صاحب سرنوشتند و می‏بایست در سرنوشت خود به تمام معنا آزاد باشند. این مسأله نه مخالف دارد، نه دو دلی دارد، نه کسی در آن تردید دارد. به هر حال چون وقتم دارد تمام می‏شود و متأسفانه رسم است کسی که به عنوان موافق صحبت می‏کند باید در مورد حرف‏های شخص مخالف هم نظراتی داشته باشد عرض می‏کنم که من فرمایشات برادرم آقای مراغه‏ای را یادداشت کردم ایشان فرمودند این مسأله، ولایت فقیه و حاکمیت ملی «وشاورهم فی الامر» مورد تلاقی این سه اصل است. بعد هم ایشان گفتند نظر ما در اینجا حاکمیت اداری است. اینها همه تنظیم شده و اگر برادران زحمتی به خود بدهند و چندتا قانونی که برای شوراها تنظیم شده مطالعه بفرمایند خواهند دید در آنجا هست یعنی همه این مسائل که صحبت می‏شود به طور کامل در آنجا آمده است و تا آنجا که من اطلاع دارم نقصی وجود ندارد، و البته اگر نقصی هم وجود داشته باشد و لازم شود با یکی دو کلمه اصلاح شود، اصلاح می‏شود. من نمی‏دانم به کجای فرمایشات ایشان من معترض شوم چون ایشان به عنوان مخالف این اصل آمدند صحبت کردند. اگر بخواهیم بگوییم آقای مراغه‏ای مخالف این اصل است یعنی مخالف شورا است، ولی ایشان مخالفت با مسأله شورا نکردند بلکه گفتند مجلس ایالت باید باشد. خوب، این چه ربطی با این اصل دارد؟ به نظر من ایشان نه با این اصل موافق بودند و نه مخالف. پس من در مقام رد ایشان نمی‏توانم چیزی عرض کنم جز این‏که ایشان فرمودند اصراری به این‏که کسی موافق و مخالف صحبت نکند، نداشته باشید. اگر منظورشان این است که در بعضی از اصول چون هیچ حرفی نیست و پیش از ظهرم وقت زیادی صرف رفع ابهامات و اشکالات آن شده است، دیگر کسی در جلسه علنی صحبت نمی‏کند، مسأله منتفی است چون کسی در این‏گونه مواقع داوطلب صحبت نیست، البته آقایان هیأت رئیسه وظیفه دارند که اگر یکی از نمایندگان گفت که حرفی دارم ایشان اجازه بدهند حرفش را بزند همان‏طوری که تا به حال اجازه داده‏اند و ما هم به همه حرف‏ها چه موافق و چه مخالف گوش کرده‏ایم.
رئیس- همان‏طور که الان وقت شما تمام شده و به حرف ما گوش می‏دهید و به صحبتتان پایان می‏دهید.
موسوی اردبیلی- بلی، جناب رئیس می‏فرمایند وقت من تمام است، من هم گوش می‏کنم. «علی عینی و علی رأسی» ظاهراً مستمعی مثل من ندارید.
رئیس- با اجازه آقایان من تذکری را عرض کنم. چون در قم وقتی که درس می‏خواندیم رسم ما بر این بوده که وقتی مباحثه می‏کردیم طرف به محض این‏که مبتدا را می‏گفت ما می‏فهمیدیم‏
</section>
<section type="page" number="993">
که خبرش چیست، شروع می‏کردیم به اعتراض کردن و نمی‏گذاشتیم طرف حرفش را بزند. این رسمی بود که ما در طلبگی داشتیم ولی در اینجا و در این مجلس چون غیر از ما طلبه‏ها، مستمعین دیگری هم هستند اجازه بدهید وقتی یکی از دوستان پشت تریبون آمد و صحبتی داشت حرفش را تا آخر بزند. چون در اینجا آزادی کامل حکم فرماست، هر کس هر حرف و هر اعتقادی دارد می‏تواند آزادانه آن را مطرح کند و بگوید. البته بعد از پایان سخن او اگر کسی اعتراضی دارد نوبت می‏گیرد و می‏آید و صحبت می‏کند. مقصودم این است که طوری نشود که بحث‏ها در هم بر هم شود و گوینده نتواند مقصودش را بیان کند. آقای بنی صدر شما صحبتی دارید؟
بنی صدر- عرض کنم که در مورد مطالب ...
تهرانی- بعد از صحبت یک موافق و مخالف دیگر جای حرفی باقی نمی‏ماند.
ربانی شیرازی- درست می‏فرمایید شما باید آیین‏نامه را اجرا بفرمایید.
رئیس- آقای بنی صدر شما سؤالی دارید؟
بنی صدر- من خواستم توضیح بدهم برای آقای مراغه‏ای که متوجه باشند که نکات مورد نظر ایشان را تماماً در نظر گرفته‏ایم و در مقایسه با بقیه قوانین اساسی دنیا، بیشتر از هر قانون اساسی به مناطق اختیار داده‏ایم.
رئیس- اگر جناب مراغه‏ای اصول 75 و 76 را مطالعه بفرمایند متوجه می‏شوند که همه خواسته‏هایشان تأمین شده است. آقای غفوری شما سؤالی دارید؟
گلزاده غفوری- همان‏طوری که یکی از دوستان فرمودند در اسلام به مسأله شوراها بیشتر از همه ادیان و همه جای دنیا اهمیت داده شده است تا جایی که می‏گوید: در راه احیای این حق جا دارد مردم جان‏فشانی کنند و همان‏طور که آن روز گفتم «اذالم یکن امرکم وشری بینکم فبطن الارض خیرلکم من ظهرها» وقتی که کار شما بین خودتان از راه مشورت اداره نمی‏شود پس در این صورت زیر زمین برای شما بهتر است از روی آن. یعنی اگر بمیرید بهتر است تا زنده باشید و اراده شما در زندگیتان بی‏اثر باشد. در اصل این ماده در صدر آن نوشته شده بود «برای تأمین مشارکت» ولی الان من این جمله را نمی‏بینم. می خواستم ببینم که در فلسفه حذف آن چه بوده است؟
رئیس- آقای حجتی شما سؤالی دارید؟
حجتی کرمانی- منم پیشنهادم این است که همان‏طوری که آقای سبحانی گفتند اولین جمله‏ای که بعد از کلمه «برای» گفته می‏شود این باشد که «به منظور سپردن کار مردم به مردم ...» و بعد هم در اینجا قید شود که فلسفه اصلی شوراها چیست و برای چه منظور است؟
تهرانی- آقا بحث کافی است موافق و مخالف صحبت کردند، رأی بگیرید.
رئیس- اجازه بدهید ببینم آقای مرادزهی هم سؤالی دارید؟
میر مرادزهی- آقای موسوی اردبیلی در سخنانشان این‏طور نتیجه‏گیری کردند که آقای مراغه‏ای نه موافق هستند و نه مخالف، پس لازم می‏آید یک نفر هم به عنوان مخالف صحبت کند.
رئیس- آقای مقدم مراغه‏ای به عنوان مخالف صحبت کردند پس نفر دومی به عنوان مخالف نمی‏تواند صحبت کند. عده‏ای از آقایان هم پیشنهاد کفایت مذاکرات داده‏اند ولی من قبل از این‏که این اصل را بخوانم پیشنهاد خودم را در مورد اضافه کردن عبارت «شرایط انتخاب‏کنندگان و انتخاب‏شوندگان» تکرار می‏کنم کسانی که با این پیشنهاد موافق هستند دستشان را بلند کنند (اکثرا دستشان را
</section>
<section type="page" number="994">
بلند کردند) تأیید شد. پس اگر اجازه می‏دهید با این اصلاح نسبت به این اصل رأی بگیریم.
حجتی کرمانی- همان‏طور که عرض کردم و آقای دکتر غفوری هم فرمودند این اصل یک ابهامی دارد. اول مطلب را روشن بفرمایید بعد رأی بگیرید.
رئیس- آقای حجتی در مورد این اصل صبح به اندازه کافی بحث شده است و به نظر اکثر دوستان ابهامی وجود ندارد، بنابراین من این اصل را یکبار دیگر می‏خوانم تا نسبت به آن با ورقه اخذ رأی بشود:
اصل 74 (اصل یکصدم)- برای پیشبرد سریع برنامه‏های اجتماعی، اقتصادی، عمرانی، بهداشتی، فرهنگی، آموزشی و سایر امور رفاهی با توجه به مقتضیات محلی از طریق همکاری مردم اداره امور هر روستا، بخش، شهر، شهرستان، یا استان با نظارت شورایی به نام شورای ده بخش، شهر، شهرستان یا استان صورت می‏گیرد که اعضای آن را مردم همان محل انتخاب می‏کنند. شرایط انتخاب‏کنندگان و انتخاب‏شوندگان و حدود اختیارات و نحوه انتخاب و نظارت شوراهای مذکور و سلسله مراتب آنها که باید با رعایت اصول وحدت ملی و تمامیت ارضی و نظام جمهوری اسلامی و تابعیت حکومت مرکزی باشد، قانون معین می‏کند.
 (آقایان: دکتر روحانی و عضدی «منشی‏ها» در محل نطق حاضر شدند و پس از شمارش آراء، نتیجه به قرار زیر اعلام گردید:)
رئیس- عده حاضر در جلسه به هنگام اخذ رأی شصت و چهار نفر، تعداد کل آراء شصت و چهار رأی، آراء موافق پنجاه و نه رأی، آراء مخالف دو رأی، آراء ممتنع سه رأی، بنابراین، این اصل تصویب شده، تکبیر (حضار سه مرتبه تکبیر گفتند)
4- طرح و تصویب اصل 75 (اصل یکصد و یکم)
رئیس- اصل دو بعدی یعنی اصل 75 قرائت می‏شود.
اصل 75 (اصل یکصد و یکم)- برای جلوگیری از تبعیض و جلب همکاری در تهیه برنامه‏های عمرانی و رفاهی استان‏ها و نظارت بر اجرای هماهنگ آنها در استان‏ها، شورای‏عالی استان‏ها مرکب از نمایندگان شوراهای استان‏ها تشکیل می‏شود. نحوه تشکیل و وظایف این شورا را قانون معین می‏کند.
رئیس- سؤالی در مورد این اصل دارید؟
خزعلی- در این اصل کلمه «استانه» چهاربار تکرار شده است. من پیشنهاد می‏کنم بعد از عبارت «... و نظارت بر اجرای هماهنگ آنها» کلمه «در استان‏ها» حذف شود.
رئیس- آقای میر مرادزهی شما هم توضیحی دارید؟
میر مرادزهی- من معتقدم که در اینجا باید چارچوب اختیارات شورا مشخص شود، تا در مورد جزییات آن بعداً مجلس شورای ملی تصمیم بگیرد.
تهرانی- به عنوان یک اصل، پیشنهاد بدهند تا مورد رسیدگی قرار بگیرد.
رئیس- آقای بیت اوشانا سؤالی دارید؟
بین اوشانا- منظور از «تبعیض» چه نوع تبعیضی است؟
رئیس- یعنی بین استان‏ها هیچ نوع تبعیضی وجود نداشته باشد، مثلًا برای یک استان‏
</section>
<section type="page" number="995">
صد میلیون تومان بودجه معین نکنند و برای استان دیگر ده میلیون تومان و این همان مطلبی است که آقای مراغه‏ای هم دنبالش بوده‏اند که علاوه بر نمایندگانی که در مجلس شورای ملی هستند به خاطر امور کشوری، برای این‏که خواسته‏های آن استان‏ها به دولت منعکس شود از هر استانی یکی، دو نماینده انتخاب می‏شوند که آنها نیازمندی‏ها و مسائل و مشکلات منطقه خود را پس از رسیدگی به دولت می‏فرستند این مسأله در کشورهای دیگر هم سابقه دارد مثلا در کشور آمریکا در هر استانی به عدد افراد، مثلا هر دویست هزار نفر یک نماینده انتخاب می‏شوند ولی هر استانی یک یا دو سناتور دارد و در این مورد تبعیضی بین استان‏ها نیست یعنی برای هر استانی بدون در نظر گرفتن تعداد جمعیتش دو سناتور در نظر می‏گیرند، که اینها می‏نشینند و مشکلات استان خود را رسیدگی و بررسی و تبادل نظر می‏کنند.
بیت اوشانا- این یک چیزی بود شبیه شورای ملیت یا شورای اقوام.
رئیس- ما اقوام نداریم، بلکه شورای استان‏ها داریم که آنها همان‏طوری که عرض کردم می‏نشینند و مشکلات استان‏ها را رسیدگی می‏کنند و بعد به دولت ابلاغ می‏کنند. سؤال دیگری نیست؟
فاتحی- بعضی از استان‏ها نسبت به استان‏های دیگر نیازمندی‏هایشان با هم فرق می‏کند.
ربانی املشی- اگر یک کلمه در اینجا اضافه بکنید فکر می‏کنم مطلب روشن‏تر شود یعنی بنویسیم: «نحوه تشکیل و حدود وظایف» چون اصل وظیفه شوراها معلوم است و حدود وظایف آن را باید قانون معین بکند.
رئیس- مقصود از حدود وظایف همان وظایف است، تفاوتی داد؟
سبحانی- من فکر می‏کنم عبارت آخر این اصل باید جلو و عقب برود یعنی بنویسیم: «از نمایندگان شوراهای استان‏ها، شورای‏عالی استان‏ها تشکیل می‏شود». (عده‏ای از نمایندگان- هم صبح و هم حالا به اندازه کافی روی این اصل بحث و رسیدگی شده است، خواهش می‏کنم رأی بگیرید.)
رئیس- ظاهراً اشکال اساسی در این اصل وجود ندارد، نسبت به این اصل با ورقه اخذ رأی می‏شود.
 (آقایان دکتر روحانی و عضدی «منشی‏ها» در محل نطق حاضر شدند و آراء مأخوذه را شمارش کردند و نتیجه به قرار زیر اعلام گردید.)
رئیس- عده حاضر در جلسه هنگام اخذ رأی شصت و چهار نفر، تعداد کل آراء شصت و چهار رأی، آراء موافق شصت و دو رأی، آراء مخالف یک رأی، آراء ممتنع یک رأی بنابراین تصویب شد، تکبیر (حضار سه مرتبه تکبیر گفتند.)
5- طرح و تصویب اصل 76 (اصل یکصد و دوم)
رئیس- اصل 76 قرائت می‏شود.
اصل 76- شورای‏عالی استان‏ها حق دارد در حدود وظایف خود طرح‏هایی تهیه و مستقیماً یا از طریق دولت به مجلس شورای ملی ارائه نماید. این طرح‏ها در مجلس مورد بررسی قرار می‏گیرد.
رئیس- من خودم فکر می‏کنم برای محکم کردن کار باید عبارت آخر این اصل را به این صورت بنویسم: «این طرح‏ها در مجلس مورد بررسی قرار می‏گیرد.»
رئیس- من خودم فکر می‏کنم برای محکم کردن کار باید عبارت آخر این اصل را به این صورت بنویسیم: «این طرح‏ها باید در مجلس مورد بررسی قرار بگیرد». (سبحانی- من هم‏
</section>
<section type="page" number="996">
همین مطلب را می‏خواستم عرض کنم.) بسیار خوب، آقای فوزی شما سؤالی داشتید؟
فوزی- اینجا قید شده که این طرح‏ها مستقیماً یا از طریق دولت به مجلس شورای ملی ارائه می‏شود. از طریق دولت، یعنی واسطه آوردن، چه معنایی دارد؟ این در حقیقت تشریفات را زیاد می‏کند. چرا مستقیماً خود آنها به مجلس شورای ملی ارائه ندهند؟
رئیس- این به نفع خود آنها است چون از هر راهی که نزدیک‏تر باشد اقدام می‏کنند آقای مکارم شما سؤالی دارید؟
مکارم شیرازی- می‏خواستم عرض کنم که علاوه بر این‏که در این قانون مسأله شوراها در اجرا دخالت داده شده است، اینها در امر قانون‏گذاری هم به نحوی مشارکت دارند. یعنی طرحی تهیه می‏کنند و به مجلس ارائه می‏دهند ومجلس هم وظیفه دارد روی آنها مطالعه کند.
رئیس- آقای خامنه‏ای فرمایشی دارید؟
خامنه‏ای- بنده هم می‏خواستم عرض کنم که معمولًا وقتی کاری از طریق شوراها بیاید به دلیل همین جهتی که در کارهای اجرایی هم هست وقتی به وسیله دولت یکی دوبار عمل می‏شود در حقیقت این یک رویه می‏شود و در این مملکت ثابت شده است که گاهی یک رویه، قانونی را هم فسخ کرده است من هم در حقیقت ایراد آقای فوزی را دارم که وقتی از طریق دولت این طرح‏ها به مجلس ارائه می‏شود امکان دخل و تصرف در آنهاد زیاد است ولی اگر از طریق مجلس باشد چنین نگرانی نخواهد بود بنابراین من پیشنهاد می‏کنم که مستقیماً به مجلس ارائه شود.
رئیس- آقای بشارت شما سؤالی دارید؟
بشارت- این‏که در اینجا نوشته شده است «این طرح‏ها در مجلس مورد بررسی قرار می‏گیرد» معلوم نیست که در ظرف چه مدتی است؟ باید یک مدتی یا یک قید فوریتی برایش در نظر گرفت تا دچار تشریفات نشود و فوری در مجلس رسیدگی شود و در صورت لزوم تصویب گردد.
رئیس- مثلا بنویسیم فوراً در مجلس مورد بررسی قرار می‏گیرد. آقای بیت اوشانا شما سؤالی دارید؟
بیت اوشانا- آن وقتی که در مورد مجلس شورای ملی صحبت بود در این مورد صحبت شد که شورای استان‏ها و شورایی مرکب از نمایندگان استان‏ها تشکیل می‏شود که یک اختیاراتی خواهد داشت که شاید کمتر از مجلس شورای ملی نباشد، ولی در اینجا عبارت طوری نوشته شده است که این شوراها هیچ‏گونه اختیار اجرایی ندارد و تنها حق مشاوره دارد یعنی نه حق اتخاذ تصمیم دارد و نه حق توصیه خیلی جدی که بتواند قانون اجرا باشد. این چنین شورایی که به طور کلی حق اتخاذ تصمیم ندارد به نظرم اگر در قانون اساسی نیاید بهتر است، برای این‏که مردم را امیدوار می‏کند به چیزی که حق کوچکترین اتخاذ تصمیمی نخواهد داشت.
ربانی املشی- اصل بعدی آن‏چه را که مورد نظر ایشان است بیان می‏کند.
رئیس- خانم گرجی سؤالی بود؟
خانم گرجی- برای این‏که این طرح‏های پیشنهادی زودتر به مرحله اجرا در آید باید یک قید زمانی برایش در نظر گرفت.
رئیس- آقای بنی صدر شما توضیحی دارید یا می‏خواهید سؤالی مطرح بفرمایید؟
بنی صدر- بسم الله الرحمن الرحیم. عرض کنم که خلاف فرمایش ایشان سه ردیف اختیارات‏
</section>
<section type="page" number="997">
و وظایف به شوراها داده شده است، یکی شرکت در تهیه برنامه‏های عمرانی که این موضوع در قوانین اساسی بعضی از کشورها روی کاغذ هست ولی عمل نمی‏شود و ما امیدواریم در کشور ما عمل هم بشود در بقیه جاها هم نیست یعنی حکومت مرکزی خودش برنامه می‏نویسد و مجلسش هم تصویب می‏کند یا مجلس ندارد و مستقلا به اجرا می‏گذارد و مجلسش فقط روی کاغذ است بنابراین نمی‏شود گفت هیچ کاره است مثلا ما بگوییم سازمان برنامه کاره‏ای نیست و فقط کارش این است که برنامه هفت ساله را تهیه می‏کند این مجلس است که کاره‏ای است و آن را تصویب می‏کند. نه، خود تهیه قانون اساسی تصویب آن را تشکیل می‏دهد در اصل دوم ما این را قرار دادیم در حد پانزده نماینده که طرح‏هایی که تهیه می‏کنند قابل طرح در مجلس است و حال آن‏که پنج یا ده نماینده از همان مجلس اگر طرحی تهیه کنند قابل طرح در مجلس نیست، بنابراین این اختیار مهمی است که به آن مجلس عالی داده شده است حالا ایشان ایرادشان این است که چرا بعضی مواقع از طریق دولت، بعضی مواقع از طریق مجلس، اولا همین بالا رأی دادید مثلًا یکی ازمواردی که از طریق دولت انجام می‏شود همان برنامه عمرانی است که مهمترین مورد است، اساس زندگی اقتصادی یک مملکت است، علاوه بر این‏که بسیاری از طرح‏ها پیش می‏آید که جنبه مالی دارد جنبه‏های اجرایی هم دارد که اگر از طریق دولت هم نیاید مجلس ناگزیر احاله می‏دهد به دولت که نظر او را بدانند. پس ناچار باید این نکات را در قانون اساسی پیش‏بینی کرد بنابراین ما اینجا تازه سلب اختیاری هم از آن نکرده‏ایم گفته‏ایم اگر خواست مستقیماً باز هم بدون معطلی در مجلس طرح بشود و از آن طریق عمل بشود. در اصل بعدی هم در مورد انحلال شوراهای محلی اختیارات به او داده شده که آن هم یک اختیار مهمی است که شما خواسته بودید سه‏تا قضیه داشت الان در اصلی که ما تصویب کردیم غیر از آن ده موردی که در تمام قوانین اساسی دنیا مربوط به حاکمیت ملی است حتی بقیه موارد را برای اختیارات شوراها بیشتر قائل شده‏ایم.
یبت اوشانا- انحلال شورای استان را به مجلس داده‏اید؟
بنی صدر- بلی انحلال شورای استان را به مجلس داده‏اند و شوراهای کوچک‏تر، از استان را به شوراهای عالی، بلی آقای مفتی‏زاده گفتند که در قانون شورها اصلا شما زیادتر از خود مختاری داده‏اید، برای این‏که اگرشوراها از حد خودشان خارج شدند شما نگفته‏اید چه خواهید کرد، پس بنابراین مراد ما این بود که حتی المقدور مردم هر ناحیه در امور خود آن ناحیه مشارکتشان کامل باشد، بدون این‏که وحدت ما و کشور ما به خطر بیافتد تا آنجا که ممکن بوده است چیزی را فروگذار نکرده‏ایم و همه چیز را در این متن آورده‏ایم حالا بقیه‏اش بستگی به اجرای قانون دارد که امیدوارم خوب اجرا بشود و نتایج بایسته و شایسته را برای هر منطقه به بار بیاورد.
پرورش- آقای بنی صدر شورای‏عالی استان‏ها را با شورای استان یکی کردند برای این‏که فرمودند انحلال شوراها به عهده شورای‏عالی استان‏ها است در حالی که اینها دو مقوله است و انحلال شوراها ارتباطی به شورای‏عالی استان‏ها ندارد.
بنی صدر- من در تصور خودم بودم ولی حالا که به متن نگاه کردم دیدم حق با شما است.
جوادی- در اصل 1/ 76، استاندارها و فرماندارها و بخش‏دارها ملزم به رعایت تصمیمات شوراها هستند.
</section>
<section type="page" number="998">
بنی صدر- آن از اختیاراتشان هست، بنابراین همه چیزهای لازم فراهم شده است.
حجتی کرمانی- ممکن است مجلس کمیسیونی تشکیل بدهد و بگوید این طرح‏ها را هم داده‏ایم به کمیسیون مخصوص شورای‏عالی، به نظر من این مسائل باید روشن بشود این طرح ها باید مورد بررسی قرار بگیرد و جواب داده شود که به چه دلیل امکان دارد به چه دلیل امکان ندارد.
بنی صدر- ملاحظه بفرمایید، وقتی طرح شد یعنی طرح قانونی است یا مجلس می‏پذیرد یا نمی‏پذیرد ما نمی‏توانیم از اینجا اختیار مجلس را سلب کنیم بگوییم محکوم است به این‏که رأی بدهد و تصویب بکند این مثل یک شکایت‏نامه نیست بلکه طرحی است، ممکن است اینجا بگذارید که یک طرح قانونی تلقی می‏شود که باید مورد رد یا تصویب قرار بگیرد که هرگونه ابهام از بین برود.
رئیس- یا تصویب کنند یا رد کنند؟ (بنی صدر- بلی) مرقوم بفرمایید به صورت یک طرح قانونی تلقی بشود که باید مورد رد یا تصویب قرار بگیرد.
تهرانی- من پیشنهاد کفایت مذاکرات می‏کنم.
دکتر ضیائی- بررسی که کردند ممکن است یک مقدارش را رد و یک مقدارش را تصویب بکنند.
رئیس- این‏طور بنویسیم «این طرح‏ها در مجلس باید مورد بررسی قرار گیرد» (نمایندگان باید؟) برای اخذ رأی متن را می‏خوانم:
اصل 76 (اصل یکصد و دوم)- شورای‏عالی استان‏ها حق دارد در حدود وظایف خود طرح‏هایی تهیه و مستقیماً یا از طریق دولت به مجلس شورای ملی ارائه نماید. این طرح‏ها باید در مجلس مورد بررسی قرار گیرند.
طاهری گرگانی- «... این طرح‏ها باید در مجلس توسط نمایندگان آن استان مورد بررسی قرار گیرند.»
رئیس- در موقع اخذ رأی صحبت کردن و پیشنهاد دادن قدغن است.
حجتی کرمانی- این‏که درست نیست به پیشنهادها کم توجهی شود، ممکن است دو کلمه اضافه کنید و طرحی کامل‏تر بشود چه اشکالی دارد؟ شما برای صد سال دیگر قانون می‏نویسید، با دو کلمه اگر محکم‏تر شود که بهتر است.
رئیس- همین محکم است، هر طرحی به مجلس می‏رود یا باید رد کنند یا تصویب کنند.
حجتی کرمانی- آقا به دیگران هم مجال تفکری بدهید.
رئیس- آقای حجتی کم لطفی می‏فرمایید، چون اینها سه چهار مرتبه بررسی شده، صبح هم به اندازه کافی در اطرافش بحث به میان آمده است.
حجتی کرمانی- می‏خواهم بگویم برخورد با مطلب به صورت فعلی نفی غلط است یعنی بعد از این کسی جرأت نمی‏کند پیشنهاد بدهد.
ربانی املشی- شما اقلا یکبار به یک رأی ممتنع بدهید معلوم می‏شود شما تفکرتان کامل نبوده است همیشه هم که رأی موافق می‏دهید.
حجتی کرمانی- نه، به بعضی چیزها که روشن نشده است رأی ممتنع داده‏ایم.
 (اخذ رأی به عمل آمده و آراء به وسیله دو نفر از منشیان هیأت رئیسه «آقایان دکتر
</section>
<section type="page" number="999">
روحانی و عضدی شماره شد و نتیجه به قرار زیر گردید.»
رئیس- عده حاضر در جلسه هنگام رأی گیری شصت و چهار نفر، تعداد کل آراء شصت و چهار رأی، موافق شصت و یک رأی، آراء مخالف دو رأی، آراء ممتنع یک رأی، این اصل تصویب شد، تکبیر. (حضار سه مرتبه تکبیر گفتند)
6- طرح و تصویب اصل 1/ 76 (اصل یکصد و سوم)
رئیس- اصل 1/ 76 مطرح است که قرائت می‏شود.
اصل 1/ 76- استادارها و فرماندارها و بخشدارها و سایر مقامات کشوری که از طرف دولت مرکزی تعیین می‏شوند در حدود اختیارات شوراها ملزم به رعایت تصمیمات آنها هستند.
رئیس- اینجا من نام خودم را هم در نوبت نوشته ام، اشکالی داشتم و آن این بود که «استاندارها ملزم به رعایت تصمیمات آنها هستند» ممکن است برداشت این بشود که آنها را رعایت می‏کنند مخالفت با آنها نکنند، باید بالاتر از این باشد مثلا نوشته شود «ملزم به رعایت و اجراء تصمیمات آنها هستند» این نظر من است «اجراء» هم می‏خواهد. (فارسی- شما اسمتان را آخر نوشته بودید اول صحبت کردید.) خیر، اول نوشته بودم.
حسینی هاشمی- اگر بنا هست در اجرا و تصمیم گیری و در قضا هر سه تا را بدهید به شوراها، نتیجه‏اش این می‏شود که تجزیه قوا در کار نباشد، شما به سادگی به مجلس شورای ملی چنین حقی را نمی‏دهد.
رئیس- معنی «رعایت» اعم است، ممکن است معنیش این باشد وقتی که شورا یک تصمیمی گرفت استاندار یک کاردیگری می‏خواهد بکند و احتمالا کاری که معارض با کار دشوار است انجام ندهد، همین اما کار شورا را رعایت و امکانات اجراییش را فراهم کند، این را دیگر نمی‏فهماند، شورا خودش می‏داند، می تواند اجرا بکند می‏تواند اجرا نکند پس صرف رعایت کردن کافی نیست بلکه در حدود وظایف شوراها (هر چه تصمیم گرفتند) فرماندار بایستی امکانات در اختیار بگذارد که اجرا بشود این عرض من بود.
دکتر آیت- من با این اصل موافقم در صورتی که کسی به عنوان مخالف صحبت کرد من عرضم را می‏کنم.
اکرمی- در گروه دوم ما این جور اضافه کردیم «در تصدی مقامات فوق (یعنی استاندار و فرماندار و بخشدار) افراد ذیصلاح محلی که شوراها پیشنهاد کنند اولویت دارند.»
رئیس- این یک چیز جدایی است. (میر مرادزهی- من با این اصل مخالفم) خانم گرجی بفرمایید.
خانم گرجی- این استاندراها و فرماندارهایی که از طرف دولت مرکزی تعیین می‏شوند تقریباً انتصابی هستند آیا مردم هیچ گونه نظری در نحوه انتصاب آنها دارند؟ و اگر ندارند آنوقت «... در حدود اختیارات شوراها ملزم به رعایت تصمیمات آنها هستند» همانطورکه خودتان هم فرمودید فقط ملزم هستند رعایت کنند، مشارکت در همکاری و برنامه ریزی و این فعالیتها در کار نیست. (رئیس- استاندار از مرکز انتخاب می‏شوند) خیلی خوب، انتخابی مردم هستند فقط می‏گویند تصمیمات شوراها را چشم، رعایت می‏کنیم.
پرورش- در کل اصولی که اینجا راجع به شوراها بحث می‏کند به اعتبار اینکه مرجع‏
</section>
<section type="page" number="1000">
رسیدگی به اشکالات و شکایات مطلقاً ذکر نشده است و صبح هم شاید ساعت‏ها مورد بحث و بررسی برادران و خواهر عزیز ما بود در زمینه مرجع رسیدگی که نمی‏دانستند بگویند دادگاه‏ها یا مجلس شورای ملی تمام اینها بحث شد به علت اینکه مرجع رسیدگی مطلقاً ذکر نشده است ازاین جهت وحشت هست از اینکه بگوییم افرادی که در منطقه از استاندرادها و فرماندارها اولویت دارند اینها یعنی افراد محلی که حق تقدم دارند یعنی شایسته هستند اولویت داشته باشند فقط به علت اینکه مرجع رسیدگی ذکر نشده همه این وحشت را دارند.
رئیس- یعنی خانه‏های انصاف و شوراهای داوری را هم می‏خواهید جزو این شوراها قرار دهید؟
پرورش- در کل اصول این شوراها باید مرجع رسیدگی ذکر بشود تا بتوانیم تمام اینها را مورد بررسی قرار دهیم.
کیاوش- به عقیده من باید این مسأله روشن بشود که شوراها عامل اجرایی هستند یا عامل شورو مشورت؟ اگر عامل شور و مشورت باشند، در این صورت باید نوشت «در حدود اختیارات شوراها ملزم به رعایت تصمیمات و اجرای تسهیلات لازم برای آنها هستند». (بنی صدر- اجرای تسیلات یعنی چه؟) یک وسائلی فراهم کند که تصمیمات آنها را بتوانند اجرا بکنند.
مولوی عبدالعزیز- منظور از عرض بنده این بود که وقتی که شوراها هیچ اختیاری در انتخاب حتی بخشدارها، فرماندارها، مدیر کل ها ندارند پس ما چه احترامی به آراء مردم گذاشتیم وقتی که هیچ اختیاری ندارند فقط جاده بکشند و بلا تشبیه دستشویی و حمام ودرست بکنند؟
رئیس- اگر بنا شود که همه اختیار استاندار و فرماندار و بخشدار هم دست مردم باشد پس دولت مرکزی چکاره است؟
مولوی عبدالعزیز- اگر این مقامات هم انتصابی باشند چه فرقی است بین دولت جمهوری اسلامی و آن دولت‏های طاغوتی سابق؟
بشارت- عرض کنم این استاندارها و فرماندارها و بخشدارهایی که بعداً دولت به این صورت می‏فرستد اینها یک آدم‏های کم قدرتی هستند قهراً قدرتشان یک مقدار گرفته شده، چون وقتی شوراها بر کارشان نظارت بکنند مثل اول نمی‏توانند کار بکنند حالا یک ناراحتی پیش می‏آِد چون ما در استان کهکیلویه و بویراحمد با آن درگیر هستیم اینها بلافاصله وقتی وارد قدرت محل شدند فوراً ساخت و پاخت می‏کنند با فئودال‏ها و ضد انقلابیون و آن افرادی که در شوراها پیش آمد مردم را تحریک می‏کنند. آنها از شوراها شکایت می‏کنند یک اختلاف بزرگی بین آن مأمورین دولت و منتخبین ملت پیش می‏آید، برای استاندرها و فرماندارها باید یک فکری کرد که اگر اینها آمدند آنجا برای کسب قدرت بیشتر یا اینکه شورا را به زانو در بیاورند یک طوری باشد که شوراها هم بتوانند اینها را یک جایی به محاکمه ئبکشاند، چون انحلال شوراها را گفته‏ایم اما محاکمه فرماندارها و استاندارها را هیچ جا نگفته ایم.
دکتر شیبانی- بعد از اینکه آقای میر مرادزهی به عنوان مخالف با این اصل صحبت کردند من پیشنهاد کفایت مذاکرات می‏کنم.
</section>
<section type="page" number="1001">
میر مرادزهی- بسم الله الرحمن الرحیم. موضع من در نطق قبل از دستور فکر می‏کنم تقریباً مشخص شد ولی در اینجا مسأله فرق می‏کند چون باید تک تک اصول مورد بررسی قرار بگیرد. برادرمان آقای بنی صدر در مورد شوراها اینقدر تعریف کردند که من فکر کردم بالاخره بالاتر از آن چیزهایی است که من درباره خودمختاری فکر کده بودم در حالیکه من آن نتایجی را که ایشان اینجا از اصول مربوط به شوراها گرفتند، نمی بینم. اما در همین اصل مورد بحث فعلی، ما هر چند اصرار داشتیم به مسأله عدم تمرکز، متوجه می‏شویم که اینجا اصل مطلق تمرکز اداری، استاندارها، فرماندارها، بخشدارها را دولت مرکزی تعیین بکند تمام آن اشکالاتی که من در نطق قبل از دستور گفتم وجود خواهد داشت. چرا نباید ما در اینجا پیش بینی بکنیم که دولت مرکزی یا اصلا دولت، چون مرکزی در مقابل خودمختاری ها است، ما دولت مرکزی نداریم همه ئاش دولت است، دولت چرا نباید اولویت ها را در نظر بگیرد؟ چرا افرادی که واجد شرایط هستند از هر استان انتخاب نکند؟ چون در هر استان یک چنین شخصی حتماً وجود دارد مگر اینکه ما تصور کنیم اشخاص واجد شرایط و صلاحیت اصلا در استان‏ها وجود ندارند و باید حتماً از تهران و از بین نورچشمی ها انتخاب بشوند و برای حکومت کردن بر مردم استان‏ها و ولایات فرستاده بشوند و اما مسأله دوم در حدود اختیارات شوراها، این مقامات ملزم به رعایت تصمیمات هستند، «رعایت» یعنی چه؟ اگر اینها تصمیماتی می‏گیرند که جنبه قانونی دارد و برای صلاح و مصلحت آن شهر یا استان یا هر واحدی که هست اگر این تصمیماتشان جنبه قانونی دارد که باید اجرا بشود و چنان‏چه اینها برای خودشان شعار می‏دهند و حرف می‏زنند که آن یک مسأله دیگری است به نظر من این اصل به هیچ وجه مطلب را نمی‏رساند و بایدد اصلاح بشود.
عضدی- منظور آقای میر مرادزهی از خودمختاری همان فدرالیسم است که این استان‏ها فقط در سیاست خارجی و امور دفاعی تابع حکومت مرکزی باشند آن‏چه که من استنباط می‏کنم موضوع حکومت‏های محلی است. این شوراها در واقع حکومت‏های محلی را اعمال می‏کنند و در نتیجه اینها شهرداران را انتخاب می‏کنند و شهرداران ملزم به اجرای تصمیمات اینها هستند اما فرمانداران و بخشداران، نماینده حکومت مرکزی هستند و حاکمیت ملی را اعمال می‏کنند آنها باید رعایت بکنند ولی نماینده حکومت مرکزی هستند، نه نماینده شوراها. این شهرداران هستند که ملزم به اجرای تصمیمات شوراها هستند چون این شوراها حکومت‏های محلی هستند و این تفاوت می‏کند با آن سیستم فدرالیسم که مورد نظر آقای مراغه‏ای و آقای میر مرادزهی است. (رئیس- منظور شما از شوراها یعنی انجمن شهر که شهردار معین می‏کند؟) اینها شهردار هم معین می‏کنند. انجمن شهر نه به آن صورتی که واقعاً انجمن شهر است فقط به خاطر اینکه در رژیم گذشته عمل نمی‏کرده، و گرنه انجمن شهر وظیفه‏اش کم نیست حکومت محلی وظیفه‏ای بسیار سنگین و مهمی دارد. همان چیزی هست که ما می‏گوییم خودمختاری.
موسوی اردبیلی- منظور از شوراها این مقدار که شما می‏فرمایید نیست اگر به نوان موافق صحبت می‏فرمایید این کافی نیست. کسی دیگر باید بیاید بیشتر از این توضیح بدهد.
عضدی- عرض کردم، این استنباط من از این اصول است.
سبحانی- اگر اصل 74 را ملاحظه کنید، مورد بحث شوراها را آورده است «... اجتماعی،
</section>
<section type="page" number="1002">
اقتصادی، عمرانی، بهداشتی، فرهنگی، آموزشی و سایر امور رفاهی ...» نه سیاسی نه اجرایی نه مسائل دیگر ...
رئیس- پس چرا آقایان با یک کلمه «اجرا» در اینجا مخالفند؟ «... ملزم به رعایت تصمیمات و اجراء آنها هستند» (چند نفر از نمایندگان- در این خصوص بسیار بحث شده است.)
موسوی زنجانی- من با «ملزم به رعایت تصمیمات و اجراء آنها» موافقم علاوه بر این، این اصلی را که گروه دوم تنظیم کرده‏اند «دولت باید در انتخاب استانداران، فرمانداران و سایر مقامات دولتی هم حتی الامکان اولویت محلی را مراعات کند» این اصل به اینجا اضافه شود.
دکتر شیبانی- یک اصل علیحده در این باره هست که به آن خواهیم رسید.
مکارم شیرازی- عرض بنده این است که مسائل را باید از دو جانب مورد توجه قرار داد. این آقایانی که می‏فرمایند مثلا استاندارها یا فرماندارها از محل انتخاب بشوند یعنی خود گوش به حرف غیر مردم این محل بدهند یعنی معنایش این است، اینها مجری تصمیمات اینها هستند معنایش این است که تجزیه کنند، باید تمام جنبه ها را در نظر گرفت و این جمله‏ای هم که حضرتعالی فرمودید چرا اینجا رعایت است و اجرا نیست؟ در آن قانون شوراها که شورای انقلاب تصویب کرده است به اجرا تصریح شده است ولی آن را عیناً اینجا نیاورده اند، چرا؟ برای اینکه قانون اساسی را نمی‏شود تغییر داد باید جامع تر بشود اما این قانون را امروز اجرا نوشته‏اند اگر به بن بستی برخورد نکند تصمیمات شوراها همیشه اجرا می‏شود اما اگر یک جا مشکلی ایجاد شده دست قانونگذار و مجلس شورا باز است پی بگذارید این اصل به همین صورت بماند. (بیت اوشانا- آن برخلاف قانون اساسی می‏شود.) رعایت اعم است. اجرا، همکاری را هم در بر می‏گیرد، جامع است منتها این جامع را در قانون شوراها الان به صورت اجرا نوشته‏اند که مشکلی در سطح مملکت ایجاد نکند، و اگر مشکلی ایجاد بکند قانون اساسی را به هم نمی‏زنیم بلکه قانون شوراها را به هم می‏زنیم در این باره در گروه هم صحبت شده است.
رئیس- من به عنوان سؤال می‏خواهم از شما بپرسم. اگر چنان‏چه شوراها یک تصمیمی گرفتند استاندار به آن تصمیم کاری نداشت و گفت می‏توانید اجرا بکنید می‏توانید اجرا نکنید من به شما کاری ندارم فقط با شما مخالفت نمی‏کنم، رعایت کرده است یا نکرده است؟ (چند نفر از نمایندگان- ملزم به رعایت است.)
بنی صدر- برای اینکه از همه رفع شبهه بشود و فکر نککند برای کلمه «خودمختاری» ماد کاری نکرده‏ایم اگر اجازه می‏فرمایید من اصل مربوط از قانون اساسی روسیه را می‏خوانم ببینید چه مواردی در صلاحیت حکومت مرکزی است. (رئیس- بفرمایید) البته قانون اساسی اطریش هم شبیه به همین است.
ماده 73- اتحاد جماهیر شوروی سوسیالیستی، به وسیله ارکان‏های عالی قدرت و اداره اور دولتی، حل و فصل امور زیرین را در صلاحیت خود دارد:
1- پذیرش جمهوری‏های حدید به اتحاد جماهیر شوروی سوسیالیستی، تصویب تأسیس جمهوری‏های خودمختار و استان‏های خودمختار جدید در چهارچوب جمهوری‏های متحده.
2- تعین مرز دولتی اتحاد جماهیر شوروی سوسیالیستی و تصویب تغییر مرزهای میان جمهوری‏های متحده.
</section>
<section type="page" number="1003">
3- تعیین مبانی عام برای سازماندهی و فعالیت ارگان‏های قدرت و اداره امور دولتی جمهوری ها و ارگان‏های محلی‏
4- تأمین وحدت قانونگذاری در سراسر سرزمین اتحاد شوروی و تعیین مبانی قانونگذاری اتحاد شوروی و جمهوری متحده.
5- اجرای سیاست اجتماعی و اقتصادی واحد، رهبری اقتصاد کشور، تعیین جهات اساسی پیشرفت علمی و فنی و اتخاذ تدابیر عمومی برای استفاده معقول از منابع طبیعی و حفاظت آنها، تنظیم و تصویب برنامه‏های دولتی، رشد اقتصادی و اجتماعی اتحاد شوروی و تصویب گزارش‏های مربوط به اجراء آنها.
6- تنظیم و تصویب بودجه دولتی واحد اتحاد شوروی و تصویب گزارش اجرای آن، رهبری نظم پولی و اعتباری واحد، تعیین میزان مالیات ها و درآمدهای واصله برای تشکیل بودجه دولتی اتحاد شوروی، تعیین سیاست در زمینه قیمت‏ها و پرداخت مزد کار.
7- رهبری امور رشته‏های اقتصاد ملی و مجتمع‏های مؤسسات تابع اتحاد شوروی و نیز رهبری عمومی امور رشته‏های تابع مشترک اتحاد شوروی و جمهوری‏های متحده.
8- مسائل صلح و جنگ، فاع از حاکمیت، حراست مرزهای دولتی و سرزمین اتحاد شوروی سازماندهی دفاع کشور و رهبری نیروهای مسلح اتحاد جماهیر شوروی سوسیالیستی.
9- تأمین امنیت کشور.
10- نمایندگی اتحاد جماهیر شوروی سوسیالیستی در مناسبات بین المللی، روابط اتحاد شوروی با دول خارجی و سازمان‏های بین المللی، تعیین عمومی و برقراری هماهنگی در مناسبات جمهوری‏های متحده با دول خارجی و سازمان‏های بین المللی، بازرگانی خارجی و انواع دیگر فعالیت‏های اقتصادی در خارجه بر بنیاد انحصار دولتی.
11- نظارت بر چگونگی رعایت قانون اساسی تحاد جماهیر شوروی سوسیالیستی و تأمین تطبیق قانون‏های اساسی جمهوری متحده با قانون اساسی اتحاد جماهیر شوروی سوسیالیستی.
12- حل مسائل دیگر دارای اهمیت عام کشوری.
یعنی در واقع اگر این را دقت بکنید دیگر چیزی برای آن شوراها و خودمختاری ...
رئیس- قای بنی صدر، تعیین استاندارها و رؤسای جمهور را نگفته بود.
بنی صدر- چرا، اول همه خواندم ارگان‏های محلی و ادراه امور دولتی جمهوری ها ...
تازه در بند 12 می‏گوید «حل مسائل دیگر اداری اهمیت عام کشوری» آقای عزیز (خطاب به آقای میر مرادزهی) ما اینجا که برای وعده دادن و حرف‏های این جوری جمع نشده ایم، ما واقعاً می‏خواستیم ببینیم که چه چیز در چهار چوب جمهوری اسلامی می‏توان به مردم هر استان داد تا آنجا که ممکن بود، داده شده، حالا قسمت مربوط را از قانون اساسی اتحاد جماهیر شوروی سوسیالیستی خواندم، مال اتریش را هم ممکن است روز دیگر بیاورم بخوانم هیج جا این اختیاراتی را که ما برای هر منطقه منظور کرده‏ایم در قانون اساسی هیچ جمهوری تا به حال نیامده است این را هم برای این خواندم که شما مطمئن باشید.
تهرانی- آقایان می‏گویند استاندراها باید از محل باشند بهتر است آقایان در این زمینه اصلی را پیشنهاد بفرمانید ان شاء الله فردا مطرح و تصویب می‏شود بلکه طبق معمول استاندار از مرکز انتخاب و به نقاط مختلف کشور فرستاده نشود.
</section>
<section type="page" number="1004">
دکتر آیت- صحبت‏هایی که آقای میر مرادزهی چه در نطق قبل از دستور کردند و چه بهد عنوان مخالف با این اصل و همینطور صحبت‏های آقای مقدم مراغه‏ای احتیاج به یک نطق قبل از دستور دیگری دارد که جواب داده بشود و ان شاء الله جواب داده خو. اهد شد. در اینجا به طور مختصر عرض کنم آقای مرادزهی طوری صحبت کردند که که با وجود اینکه می‏گفتند وحدت مملکت باید حفظ شود و اینجا یک مملکت است، طوری صحبت کردند که گویا مرکز مملکت افرادش از مریخ یا از انگلستان آمده‏اند و بلوچستان و آذربایجان و اینها همه مستعمره مرکز هستند در حالیکه مطابق این قانون اساسی که خودتان در نوشتنش سهیم هستید و دیگران نیز سهیم‏اند مجلس شورای ملی و دولت مرکزی همه مبعوث کل مردم ایران هستند و در ایران اصولا استان‏ها ترکیبشان کلملًا تصنعی است یاران یک وحدت کامل دارد هم از نظر مذهب و هم از نظر فرهنگ و هم از نظر سایر جهات و هیچ جای دنیا صرفاً زبان یا لهجه را ملاک تقسیم بندی قرار نیم دهند و اگر ما در اینجا شورایی هم قرار دادیم به خاطر این است که اموردر مرکز مملکت و در یک جا متمرکز نشود و بوروکراسی نشود وگرنه مملکت ما همیشه یک واحد بوده است و یک واحد هم هست اگر در نظام گذشته ظلم می‏شده به تمام مملکت ظلم می‏شده است و به هیچ جا بیشتر از سایر جاها ظلم نمی‏شده و فقط مسأله زبان که ایشان به آن اشاره کردند در آن موقع هم صحبت به زبان در هیچ جای مملکت ممنوع نبوده است که مثلًا در آذربایجان کسی به ترکی و در بلوچستان کسی به بلوچی صحبت نکند یا در سایر جاها همینطور، تنها ایرادی که بود این بوده است که اینها نمی‏توانستند کتاب و روزنامه به زبان محلی خود اشته باشند این هم که در این قانون اساسی اجازه داده شده است بنابراین صحبت ایشان تمام تضاد بود، از یک طرف می‏گویند وحدت یک کشور، از طرف دیگر اگر کسی این صحبت را بشنود مثل این است که یک عده‏ای از آمریکا یا سایر کشورها آمده‏اند و تمام امور در اینجا متمرکز است و تمام مزایا مخصوص مردم مثلًاٌ استان تهران هست و آنجاها مستعمره اینجا هستند، هیچ این‏طور نیست، قانون اساسی هم همه را یکسان قلمداد کرده است مام مردم ایران هم خودشان را یکسان و واحد می‏دانند اما در خصوص استاندارها و فرماندارها و اینکه از مرکز منصوب می‏شوند این هم مسأله‏ای نیست یعنی مرکز، یک جایی جدا از ایران نیست فرد بلوچ را می‏آیند استاندار اصفهان می‏کنند، کرد را استاندار زنجان واصفهانی را استاندار بلوچ و همینطور ... این مسأله‏ای نیست با رعایت اولویت همئ که در اصل‏های بعدی خواهد آمد، می‏ماند یک مسأله، مسأله این است که این اصل (که البته من هم پیشنهاد می‏کنم) که اگر استاندار یا فرماندار یا بخشدار و نظایر اینها نظر شوراها را رعایت نکردند، شوراها هم که اختیارشان معلوم است د رامور فرهنگی است، در امور اقتصادی است، در امور بهداشتی است، تمام اینها ذکر شده است و یک استان هم فکر نمی‏کنم بیش از این شورا اختیار بخواهد همان طور که اصل 73 قانون اساسی اتحاد جماهیر شوروی هم خوانده شد و خیلی کمتر از این به جمهوری ها اختیارات داده شدهد است حتی در ایالات متحده آمریکا و در سایر مقامات را استیضاح کنند و استیضاحشان را بفرستند به مرکزی که آن مرکز بینشان قضاوت کند همان طور که در مورد شوراها حق انحلال قائل شده‏ایم در مورد برکناری استاندارها هم شوراها بتوانند به یک جایی شکایت بکنند و یک مرکزی،
</section>
<section type="page" number="1005">
حالا شورایعالی استان‏ها باشد، مجلس شورای ملی باشد، دیوانعالی کشور باشد، هر جا اگر استانداری یا فرمانداری یا بخشداری نالایق بود، سوء استفاده کرد شوراها این حق را داشته باشند که آنها را استیضاح کنند البته غیر مستقیم این حق داده شده است هر فردی می‏تواند علیه استاندار اعلام جرم بکند اگر سوء استفاده کرده باشد و از حدود قانون تجاوز کرده باشد خود بخود برکنار می‏شود معهذا اشکالی ندارد این چنین حقی هم به شوراها داده شود واسلام علیکم و رحمه الله برکاته.
رئیس- آقای رشیدیان دوسه تذکر داده‏اند و آقای آیت پیشنهاد دادند که متنهای مستقیم را نمی‏توانیم اینجا مطرح کنیم. فقط یک جواب مختصر می‏دهم و آن اینکه ما که نوشتیم حدود اختیارات شوراها را قانون بعداً معین می‏کند، حدود اختیاراتش ممکن است این باشد که در انتخابات مجلس شورای ملی نظارت داشته باشد، در رفراندوم نظارت داشته باشد، در کار استاندار نظارت داشته باشد و اینها همه ممکن است در همان حدود اختیارات باشد، این را بعداً قانون معین می‏کند. ما الان نمی‏توانیم تمام اختیارت شوراها را اینجا تعیین کنیم اینکه آقایان پیشنهاد دادند که در این اصل تعیین بشود باید بگویم که یانجا جایش نیست.
 (نمایندگان- رأی بگیرید) آقای حجتی تذکری دارید بفرمایید.
حجتی کرمانی- شما اولا ممنوع کنید که کسی دیگر مرتب نگوید که رأی بگیرید هر وقت خودتان فرمودید آن وقت رأی بگیرید. تذکر دبگر من از نظر اصلاح عبارتی است و آن این است که بنویسید «استانداران، فرماندران، بخشداران وسایر مقامات کشوری» به این صورت اگر اصلاح بشود خیلی خوب است و تذکر دوم همان پیشنهاد خودتان است که اگر کلمه «اجرا» را بگذاریم به نظرم اشکالی رفع می‏شود.
رئیس- در مورد استانداران، فرمانداران و بخشداران مثل اینکه حق با ایشان است، در مورد این کلمه اگر موافقید با دست رأی می‏گیریم. نمایندگانیکه موافقند که کلمه «اجرا» اضافه شود دست بلند کنند (عده کمی از نمایندگان دست بلند کردند) تأیید نشد بنابراین من متن را برای رأی گیری می‏خوانم:
اصل 1/ 76 (اصل یکصد و سوم)- استانداران، فرمانداران و بخشداران و سایر مقامات کشوری که از طرف دولت مرکزی تعیین می‏شوند در حدود اختیارات شوراها ملزم به رعایت تصمیمات آنها هستند.
 (آقایان دکتر روحانی و عضدی در محل نطق حاضر شدند و پس از شمارش آراء نتیجه به قرار زیر اعلام گردید)
رئیس- عده حاضر در جلسه هنگام اخذ رأی شصت و سه نفر، تعداد کل آراء شصت و چنج رأی که دو رأی بقید قرعه خارج شد، آراء موافق پنجاه و پنج رأی، آراء مخالف یک رأی، آراء ممتنع هفت رأی بنابراین، این اصل با پنجاه و پنج رأی موافق به تصویب رسید، تکبیر. (حضار سه مرتبه تکبیر گفتند)
7- طرح و تصویب اصل 2/ 76 (اصل یکصد و پنجم)
رئیس- حالا 2/ 76 مطرح است که قرائت می‏کنم:
اصل 2/ 76- تصمیمات شوراها نباید مخالف موازین اسلام و قوانین کشوری باشد.
</section>
<section type="page" number="1006">
رئیس- اقای کریمی بفرمایید.
کریمی- شما نظرتان در این اصل این است که تصمیمات شوراها در صورت مخالفت با موازین اسلام و قوانین کشوری از اعتبار ساقط و قابل اجرا نیست. منظورتان این است؟ (رئیس- بلی، این‏طور است) ولی مفهوم این اصل این‏طور نیست و اگر مخالف باشد چطور؟ چیزی در این مورد در این اصل نداریم.
رئیس- پیشنهاد شما این است که در آخر اصل بنویسیم: «وگرنه قابل اجرا نیست» چنین نطری دارید؟ فرض این است که قانون اساسی همیشه باید کم لفظ و پر محتوا باشد. آقای خامنه‏ای شما سؤالی دارید؟
خامنه ای- از چیزهایی که خیلی مهم است این است که باید تشخیص و معیار مخالفتش را همین جا تعیین کنیم چون اگرمخالفت داشته باشد مسلم است که از اعتبار می‏افتد اما تشخیص مخالفت از چیزهایی است که باید تعیین بفرمایید و این موضوع را با توجه به اینکه مجلس، شورای نگهان دارد، تشخیص مخالفت و یا مطابقت آنرا با مقررات مملکتی و اسلامی با مجلس با مجلسش بگذارند، اگر نگذارند این موضوع ابتر و ناقص است برای اینکه ملاک تشخیص معلوم است اما وسیله تشخیص معلوم نیست و اختلاف پیش خواهد آمد.
دکتر آیت- بالاخره باید مرجع تشخیص را معین کنید.
رئیس- اجازه بفرمایید آقای خامنه‏ای ما در اصل چهارم داشتیم که «کلیه قوانین و مقررات مدنی، جزایی، مالی، اقتصادی، اداری، فرهنگی، نظامی، سیاسی وغیر اینها باید بر اساس موازین اسلامی باشد» توجه می‏فرمایید که گفته شده است «کلیه قوانین و مقررات» و این تنها مربوط به مجلس و غیر مجلس نیست و بعد می‏گوید «این اصل بر اطلاق و عموم همه اصول قانون اساسی و قوانین و مقررات دیگر حاکم است و تشخیص این امر بر عهده فقهاء شورای نگهبان است» به نظر شما این اصل کافی نیست؟ (خامنه ای- به نظر شما کافی است؟) بلی چون همانطوری که خواندم این اصل به تمام موارد وارد است و اینکه در کجا باشد چنین چیزی نداریم هر جا می‏خواهد تصویب شده باشد، باید بر اساس موازین اسلامی باشد و دیگر به نظر من برای شما نباید دغدغه‏ای باشد.
طاهری گرگانی- شما آن قوانین را که در دهات نمی‏برید. یک جمله «قابل اجرا نیست» ناظر به حکم وزیر می‏تواند باشد.
دکترآیت- خوب، بفرمایید چه کسی تشخیص می‏دهد؟
رئیس- فقهای شورای نگهبان تشخیص می‏دهند و در اصل چهارم تصویب کرده‏ایم یعنی گفته‏ایم که بر تمام مقرات کشور ناظر است. آقای خزعلی بفرمایید.
خزعلی- اشکال آقای خامنه‏ای وارد است چرا که آن اصل چهارمی که می‏فرمایید تصویب شده است نظارت فقها را بر این قانون اساسی و قوانین و مقررات دیگر تحکیم می‏کند اما اینجا تصمیمات شوراها است و مشمول هیچیک از اینها نیست. (رئیس- تصمیمات شوراها اسمش مقررات نیست؟) تصمیمات شوراها است که می‏خواهد اجرا شود.
دکتر آیت- البته یک نقص دیگری هم هست آقای منتظری تصمیمات پنجاه و چهار هزار ده را که نمی‏شود به شورای نگهبان فرستاد.
رئیس- پس ما نمی‏توانیم در هر ده یک شورای نگهبان تشکیل بدهیم. آقای صافی بفرمایید.
</section>
<section type="page" number="1007">
صافی- عرض کنم اگر بخواهند تصمیمات همه شوراها را به شورای نگهبان بفرستند و منتظر اخذ نتیجه از آنجا باشند اصلا کارها مختل می‏شود این‏طور بنویسید که «تشخیص آن با فقهای محل است».
رئیس- ما که فقهای محل نداریم. آقای خامنه‏ای بفرمایید.
خامنه‏ای- نظر من این نبود می‏خواستم بگویم اگر گاهی اوقات بین دو وسیله اجرا که یکی از آن شوراها هست و یکی دیگر عمال دولت، اختلافی پیش بیاید در صورت اختلاف مرجع کیست؟
رئیس- شما سؤالتان را عوض کردید سؤال اولتان این بود که تشخیص مخالفت با موازین را چه مرجعی باید بدهد.
دکتر آیت- من هم پیشنهاد را دارم که مرجع تشخیص در صورت اختلاف عالی‏ترین دادگاه استان است.
رئیس- من این را کافی نمی‏دانم و به نظر من این اصل چهارم با عمومیتی که دارد که می‏گوید کلیه قوانین و مقررات همه باید بر طبق موازین اسلام باشد و مرجع آن هم شورای نگهبان است کافی است. (دکتر آیت- عملی نیست آقای منتظری.)
ربانی املشی- موافقت و مخالفت با اسلام را مردم می‏دانند و می‏دانند که اگر به یک موردی برخورد کردند چکار کنند می‏روند سؤال می‏کنند ما همه‏اش فرض می‏کنیم یک جایی را که دولت و ملت شاخ شده‏اند و کار به نتیجه نمی‏رسد، در صورتی که همیشه این‏طور نیست فرضاً اگر به بن‏بست برخورد کردند آیین‏نامه و نظام‏نامه‏ای تهیه می‏کنند و آنجا این موضوع را معین می‏کنند.
رئیس- آقای فوزی بفرمایید.
فوزی- مصوبات مجلس شورای ملی باید به تأیید شورای نگهبان برسد ولی اینجا ممکن است که مثلًا در یک دهی شورا یک تصمیم را بگیرد و بدون اطلاع دیگران مستقیم برود به قوه مجریه و غالباً هم اهالی توجه ندارند علیهذا بهتر است که چند نفر از علمای شهرستان‏ها که صلاحیت دارند در شورای استان باشند و بعد از تأیید آنها برود به قوه مجریه.
رئیس- اجازه بفرمایید پس در نحوه انتخاب شوراها این موضوع را ملاک قرار بدهند که در شهر شورای استانی، یک نفر مجتهد هم باشد. آقای غفوری بفرمایید.
گلزاده غفوری- صحبت اساسی این است که موازین اسلام البته در نظر ما درست است ولی موازین اسلام تا مدون نباشد با یک مرجع محلی همان‏طوری که آقای صافی گفتند نباشد و همین‏طور بخواهد شورای نگهبان نظر بدهد این شورا به کارها نمی‏رسد در واقع بلااثر ماندن تصمیمات شوراها است و ممکن است در محل، شوراها صلاح ندانند که این تصمیمات اجرا بشود. بنابراین برای موازین اسلامی یک کار مدونی انجام بدهیم.
رئیس- آقای کریمی بفرمایید.
کریمی- فرمودید که در صورت انحراف شوراها، انحلالش به تصویب چه مرجعی باشد ولی تشخیص انحراف شوراها را تکلیفی برای آن روشن نکرده‏اید، و در اینجا هم تصمیمات شورا در صورت اختلاف با موازین اسلامی و قوانین کشوری ملغی است و قابل اجرا نیست. آقایان یک اصل جداگانه‏ای برای تشخیص این موضوع و تشخیص آن انحراف، در نظر بگیرند
</section>
<section type="page" number="1008">
و در یک جا پیشنهاد بکنند چون این هر دو موضوع بسیار مهم است و بایستی درباره آن نظر بدهیم، یکی سنجش این‏که کجا مخالف و کجا مخالف نیست و یکی دیگر سنجش این‏که کجا منحرف شده و کجا منحرف نشده، این دو موضع را باید در اصول مربوط به شوراها پیش‏بینی کنید.
رئیس- آقای مکارم بفرمایید.
مکارم شیرازی- با یک جمله مسأله حل می‏شود و آن این است که بالاخره یک مرجع می‏خواهد، علمای محل هم متعددند راهش این است که شورای نگهبان در هر محل یک نماینده از علما انتخاب می‏کند. پس بنویسیم: «با نماینده شورای نگهبان».
رئیس- آقای جوادی اگر مطلبی دارید بفرمایید.
جوادی- همان‏طوری که نباید تصمیمات شوراها مخالف موازین اسلام و قوانین کشور باشد و همان‏طوری که تأسیس شوراها در تمام سطوح مملکت گسترش داده شد، مرجع تشخیص نیز باید در تمام سطوح کشور نماینده داشته باشد. در اینجا مرجع صلاحیت برای تشخیص انطباق تصمیمات با موازین اسلام و با قوانین کشور پیش‏بینی نشده و ارجاع همه تصمیمات به شورای نگهبان مجلس شورای ملی شده و این موضوع گذشته از آن‏که موجب تورم مرکزیت می‏شود عملًا باعث کم اثر ماندن تصمیم شوراها خواهد بود.
رئیس- آقای جوادی اجازه بفرمایید بعد از این‏که ان شاء الله مجلس شورای ملی تشکیل شد وشورای نگهبان هم تشکیل شد، ما می‏رویم در حضور شورای نگهبان و می‏گوییم در این اصل نوشته شده است که تمام قوانین و مقررات مملکت هرچه باشد بایستی زیر نظر شما باشد پس شما موظفید برای همه استان‏ها و شهرستان‏ها و بخش‏ها نماینده معین کنید که مقررات را زیر نظر بگیرند.
دکتر قائمی- این کار عملی نیست ما در مملکت حدود هفتاد هزار ده داریم و در هر ده یک نماینده شورای نگهبان می‏خواهد.
جوادی- در قانون اساسی بایستی نوشته شود که شورای نگهبان بایستی تا سطح ده گسترش داشته باشد.
رئیس- همان اصلی را که نوشته‏ایم روشن است و شورای نگهبان وظیفه دارد که خودش را تا سطح ده گسترش دهد. آقای ربانی شیرازی بفرمایید.
ربانی شیرازی- آقای منتظری شما به این جمله که «تشخیص مخالفت با شورای نگهبان است» با دست رأی بگیرید. اگر رأی آورد اضافه کنید اگر هم رأی نیاورد خود اصل را به رأی بگذارید.
خامنه‏ای- بیاناتی که خود سر کار فرمودید و بعضی از آقایان گفتند ظاهرش این است که در هر تصمیم که می‏گیرند و مقرراتی که وضع می‏کنند یک نفر بالای سرشان باشد همان کاری که شورای نگهبان در مجلس شورای ملی می‏کند بنده نظرم این نبود، آن وظیفه‏ای که شورای نگهبان دارد در قانون که قانونیت پیدا می‏کند و عام الاجرا است جداست، نظر من در اینجا این بود که برخلاف فرمایش یکی از آقایان که خیلی هم مورد اتفاقش کم است از صد تا مقرراتی که در شوراها وضع می‏شود یک مورد هست که ممکن است برخلاف موازین اسلامی باشد چون آنها نشستند که برخلاف قوانین و موازین اسلامی چیزی را وضع کنند اگر اتفاقاً در یک مورد یک اختلافی شد به شرط این‏که اختلاف باشد یک مرجع عامی بایستی و ضمناً
</section>
<section type="page" number="1009">
در وظایف دیوان‏عالی کشور ما داریم که برای وحدت رویه محاکم، دیوان‏عالی کشور مرجع است اینها آمدند در یک جایی یک قانونی وضع کردند و در یک جای دیگر متضاد متضاد بر آن، گو این‏که اشکالی ندارد ولی از نظر مملکتی این یک بام و دو هواست و باید یک وحدت رویه ایجاد بشود آن این است که «تشخیص قانونی قابل اجرا بودن این مقررات محلی و مطابقت آن با مقررات مملکتی در صورت اختلاف با نظر مجلس شورای ملی است».
پرورش- در مورد مرجع رسیدگی و مرجع تشخیص هیچ یک از آقایان قبلا یک نظر پخته‏ای نداشته‏اند اگر اجازه بفرمایید فردا یک اصلی در این خصوص تنظیم بشود و بعد به مجلس بیاید.
رئیس- آقای پرورش اجازه بدهید ما اگر اینجا بخواهیم غیر از شورای نگهبان مرجع دیگری را قرار بدهیم برخلاف این اصل چهارم است که من خواندم برای این‏که اصل چهارم می‏گوید «کلیه قوانین و مقررات مدنی، جزایی و هرچه در کشور هست باید مخالف با موازین اسلام نباشد و تشخیص هم با شورای نگهبان است» و معنایش این است که قوانین تا هر کجا کش پیدا کرد و رفت، شورای نگهبان بایستی رویش نظارت داشته باشد، حال یا خودش یا این‏که نماینده بفرستد. من عقیده‏ام این است که در اینجا چیزی نبایستی اضافه کنم، آقایانی که موافقند به این‏که یک جمله اضافه بشود به این صورت که «تشخیص این امر با شورای نگهبان است» دست بلند کنند. (عده کمی دست بلند کردند) تأیید نشد. پس بنابراین من این اصل را برای رأی‏گیری می‏خوانم:
اصل 2/ 76 (اصل یکصد و پنجم)- تصمیمات شوارها نباید مخالف موازین اسلام و قوانین کشوری باشد.
 (آقایان دکتر روحانی و عضدی در محل نطق حاضر شدند و پس از شمارش آراء نتیجه به قرار زیر اعلام گردید.)
رئیس- عده حاضر در جلسه هنگام اخذ رأی شصت و چهار نفر، تعداد کل آراء شصت و چهار رأی، آراء موافق پنجاه و شش رأی، مخالف ندارد، آراء ممتنع هشت رأی بنابراین، این اصل با پنجاه و شش رأی موافق به تصویب رسید، تکبیر. (حضار سه مرتبه تکبیر گفتند)
8- طرح صل 3/ 76
رئیس- اصل 3/ 76 مطرح است که قرائت می‏شود.
اصل 3/ 76- انحلال شوراها جز در صورت انحراف از وظایف اصلی ممکن نیست. انحلال شوراهای پایین‏تر از استان توسط شورای استان و انحلال شورای استان توسط مجلس و شورای ملی صورت خواهد گرفت. ترتیب تشکیل مجدد شورای منحل شده طبق قانون خواهد بود.
رئیس- آقای رحمانی- شما اشکالی دارید؟
رحمانی- من مخالفم.
رئیس- آقای سبحانی بفرمایید.
سبحانی- عرض کنم خدمتتان که انحلال در صورتی است که آن شورا انحراف از وظایف اصلی پیدا کند بنابراین در اینجا احتیاج دارد به یک مقامی که در مقام قضاوت باشد و تشخیص بدهد که عمل این آدم با وظایفش مخالف است و تشخیص این مسأله برعهده این شوراها نیست چون شورا یک مقام تصمیم‏گیری است نه یک مقام شناخت مخالفت عمل با
</section>
<section type="page" number="1010">
قانون، بنابراین در این موارد قبلا باید به دادگاه‏ها مراجعه شود و دادگاه تشخیص بدهد که این افراد از مقرات منحرف شده‏اند آن وقت شورای استان آن منحل بکند در این متن جملات باید یک پیوندی با «مقام دادگاهی» بخورند که معلوم شود مقام، مقام تشخیص و شناخت است.
یزدی- همین اشکال را صبح کردند و جواب هم شنیدند که خارج از بحث است و ربطی هم به این مسأله ندارد.
رئیس- آقای ربانی املشی بفرمایید.
ربانی املشی- اینجا یک نکته است و آن این‏که انحلال همه شوراها با شورای استان قرار داده شده است و انحلال شورای استان با مجلس شورای ملی است در صورتی که یک شورایی هم داریم که مافوق شورای استان است و آن شورای‏عالی استان‏ها است. شورای‏عالی استان‏ها مافوق شورای استان است، مگر این‏که بخواهیم بگوییم که انحلال همه شوراها با شورای‏عالی استان‏ها است و انحلال شورای‏عالی استان‏ها با مجلس شورای ملی است.
رئیس- شورای استان‏ها مراد نیست.
ربانی املشی- پس شورای‏عالی استان‏ها چکاره‏اند؟
رئیس- در عرض مجلس شورای ملی است.
دکتر شیبانی- به فرض این‏که شوراهای استان خطا کردند یکی یکی آنها را مجلس شورای ملی می‏تواند منحل بکند آنها که منحل شدند آن هم منحل می‏شود و مسأله‏ای ایجاد نمی‏کند.
ربانی املشی- شورای‏عالی استان‏ها تشکیل می‏شود از نماینده‏ای از هر یک از شورای‏عالی استان‏ها، پس بنابراین منافاتی ندارد که شورای استان‏ها انحرافی پیدا نکنند ولی شورای‏عالی‏
استان‏ها انحراف پیدا بکند.
مکارم شیرازی- با یک کلمه این موضوع حل می‏شود و آن این‏که بنویسیم: «انحلال شورای استان یا شورای‏عالی استان‏ها»
رئیس- ما نمی‏توانیم بگوییم مجلس شورای ملی می‏تواند شورای‏عالی استان‏ها را منحل کند.
بنی صدر- اختیار انحلال شوراهای پایین‏تر از استان‏ها را می‏دهیم به شورای‏عالی استان‏ها و اختیار انحلال استان‏ها را می‏دهیم به مجلس.
یزدی- صبح هم به همین صورت تصویب شد.
رئیس- آقای موسوی تبریزی بفرمایید.
موسوی تبریزی- این اشکالی بود که صبح هم روی این مطلب بحث شد و جواب هم داده شد و آن این بود که شورای‏عالی استان‏ها بقیه شوراها را منحل کند و انحلال شوراهای استان هم با مجلس شورای ملی باشد.
رئیس- ولی مجلس شورای ملی چه مزیتی بر شورای‏عالی استان‏ها دارد که بتواند آن را منحل کند؟
دکتر قائمی- روی این موضوع بحث شده است که اینها نمایندگان ملت هستند و مظهر اداره ملت.
موسوی تبریزی- نمایندگان مجلس شورای ملی، نماینده ملت و مظهر حاکمیت ملت‏
</section>
<section type="page" number="1011">
هستند و وقتی که شورای‏عالی استان‏ها خیانت کردند مظهر حاکمیت می‏تواند آنها را برکنار کند.
رئیس- اینها هم نماینده ملت هستند، مجلس شورای ملی را هم پس اینها منحل کنند، برای این‏که هم نماینده ملت هستند و به نظر من در این مسأله بحث کافی نیست و شورای‏عالی استان‏ها با مجلس شورای ملی هیچ فرقی نمی‏کند چون هر دو در رأس هستند و از طرف ملت انتخاب شده‏اند.
یزدی- یک سؤال دارم اینجا که گفته است «انحلال شوراها جز موارد انحراف از وظایف اصلی ممکن نیست» اگر شورای‏عالی استان‏ها از وظایفش انحراف پیدا کرد انحلال‏پذیر نیست؟
رئیس- در مورد مجلس شورای ملی هم همین‏طور است اگر وظایفش انحراف پیدا کرد چطور می‏شود؟
ربانی شیرازی- آقای منتظری شما یک رأی دارید نظرتان را می‏گویید و بعد مجلس رأی می‏دهد.
رئیس- بحث کافی نیست، اجازه بفرمایید ادامه این بحث برای فردا بماند.
موسوی اردبیلی- آقایان همه می‏گویند بحث کافی است و همه قبول دارند شما تنها می‏گویید بحث کافی نیست.
رئیس- آقای بیت اوشانا بفرمایید.
بیت اوشانا- مطلبی که من عرض می‏کنم یک کمی ممکن است مربوط به این اصل نباشد ولی با توجه به اصل هفتم که تصویب شده بود بنا بود برای اقلیت‏های ملی و مذهبی شورایی در نظر گرفته بشود و تا حالا که دارد اصول شوراها به اتمام می‏رسد در نظر گرفته شده است با توجه به مطالب چند روز پیش یکی از مطبوعات عصر که اتهامات خیلی ناشایستی به بعضی از اقلیت‏های خیلی محترم ما وارد کرده بود و آنها را متهم کرده بود که خود را از ملت ایران نمی‏دانند با این‏که ما اینجا خیلی صریح عنوان کردیم که اقلیت‏های ملی و مذهبی جزو ملت ایران هستند و هیچ وقت خودشان را جدا از ملت ایران در طول تاریخ ندانسته‏اند، این اتهامی که این روزنامه وارد کرده بود واقعاً ناشایست و دور از حق و عدالت بود و ما به صراحت هم چند دفعه عرض کرده‏ایم که در شوراهایی که تشکیل می‏شود، یک گوشه‏ای هم برای اقلیت‏های ملی و مذهبی از نظر شوراها در نظر بگیرید که آنها بتوانند فعالیت خودشان را در آن شوراها نظیم بکنند و یگانگی‏شان را بیشتر با ملت ایران به ثبوت برسانند. اما دارد اصول شوراها به پایان می‏رسد و ما باز هم این تقاضا و خواهش خودمان را از دوستان‏مان داریم، در مورد شوراهای ملی می‏خواهیم ملت ما این اقلیت‏های مذهبی را به هیچ وجه جدا از خودشان ندانند. در آن اصل هفتم وقتی کله «و نظائرآنها» آمد بنا بود شورایی هم برای اقلیت‏های ملی و مذهبی پیش‏بینی بشود که آنها تمام فعالیت‏شان اعم از ملی و فرهنگی و زبانی و ادبی و غیره در آن متمرکز بشود و همگام با ملت ایران در اصول سازندگی شرکت بکنند ما می‏خواهیم این مسأله اینجا مطرح بشود.
9- پایان جلسه‏
دکتر قائمی- آیا نظرات جلسه مشترک محترم هست یا نیست.
رئیس- اجازه بفرمایید وقت گذشته است، فردا روز تولد حضرت امام رضا علیه‏السلام‏
</section>
<section type="page" number="1012">
و تعطیل رسمی است آقایان نظرشان این است که فردا جلسه داشته باشیم یا نداشته باشیم؟ (نمایندگان- داشته باشیم.) پس نظر آقایان این است که جلسه داشته باشیم و قطعاً ما می‏دانیم که حضرت رضا صلوات الله و سلامه علیه هم راضی هستند که جلسه باشد از باب این‏که کار ما کار مهمی است و به تأخیر افتاده است. پس جلسه امروز تعطیل می‏شود. جلسه آینده ساعت سه بعد از ظهر فردا خواهد بود.
 (جلسه ساعت هجده و پانزده دقیقه پایان یافت)
رئیس مجلس بررسی نهایی قانون اساسی- حسینعلی منتظری‏
</section>
</section>
<section type="page" number="1013">
<section type="session" number="38" title="جلسه سی و هشتم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده روز یازدهم مهر ماه 1358 هجری شمسی برابر با یازدهم ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="5">
فهرست مطالب:
1- اعلام رسمیت و بیانات آقای دکتر بهشتی به مناسبت میلاد حضرت رضا (ع) و سالروز هجرت امام و نطق قبل از دستور آقای سبحانی‏
2- طرح اصل 4/ 76
3- ادامه بحث پیرامون اصل 3/ 76
4- نطق بعد از دستور آقای حجتی کرمانی درباره مطالب منتشر شده در یکی از جراید راجع به مجلس خبرگان‏
5- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="1015">
1- اعلام رسمیت و بیانات آقای دکتر بهشتی به مناسبت میلاد حضرت رضا (ع) و سالروز هجرت امام و نطق قبل از دستور آقای سبحانی‏
نایب رئیس- بسم الله الرحمن الرحیم، جلسه رسمی است فرخنده میلاد حضرت ثامن الائمه علی بن موسی الرضا سلام الله علیه را به همه دوستان و ملت ایران تبریک می‏گویم و همچنین از این‏که دیروز توفیق داشتم به نمایندگی از طرف دوستان در جلسه بزرگداشت سالروز هجرت امام شرکت کنم و سخن بگویم خوش وقت هستم که بار دیگر در این جمع از بزرگداشت و گرامیداشت این روز سازنده تاریخی برای ملتمان و جهت‏دهنده به انقلاب بزرگ اسلامی‏مان یاد می‏کنم. امیدوارم با توفیق خداوند بتوانیم وظیفه‏ای را که برای تهیه قانون اساسی جمهوری اسلامی برعهده گرفتیم آن‏طور که شایسته انقلاب عظیم در رابطه با ولایت ائمه طاهرین سلام الله علیهم اجمعین هست و می‏تواند تجلی‏بخش اسلام سازنده حقیقی باشد برآییم. نطق قبل از دستور شروع می‏شود نوبت آقای موسوی جزایری است که تشریف ندارند آقای خالاتیان نوبت شما است بفرمایید (خالاتیان- وقت بنده را به بعد موکول بفرمایید.) آقای سبحانی بفرمایید.
سبحانی- بسم الله الرحمن الرحیم. الحمدالله رب العالمین یا داود انا جعلناک خلیفه فی الارض فاحکم بین الناس بالحق لتحکم بین الناس بالحق. موضوعی که الان به خاطرم می‏رسد و قبلا نیز به فکرم بود، به عرض دوستان و برادران و جمیع آن کسانی که عرایض من به گوش آنان می‏رسد مسأله بگومگویی و انتقادی یا اشکالی است درباره مجلس خبرگان. این روزها در روزنامه‏ها و مجلات گاه و بیگاه اشکالاتی هست، انتقاداتی هست البته آنها در انتقادات آزادند زیرا انتقاد مقدمه تکامل است. در روایتی است از امام صادق علیه‏السلام که فعلا متن عبارت به خاطرم نیست اما خلاصه‏اش این است که شک، مقدمه یقین است، تا انسان شک نکند به یقین واقعی نمی‏رسد خود شک سبب می‏شود که کنجکاوی کند و یقین واقعی را به دست بیاورد. باز در روایتی دیگر از امام صادق (ع) داریم که فرمودند: «خیر اخوانی (یا) احب اخوانی من اهدی الی عیوبی» گرامی‏ترین، محبوب‏ترین برادران دینی کسی است که اشکال او را به خود او بگویی بنابراین، این انتقادات و اشکالات از نظر منطق اسلام بسیار خوب است، خصوصاً اگر انتقادها دور از غرض و اشکال باشد مسلماً نه معصوم هستیم و نه ادعای عصمت داریم و نه خود را عقل کل می‏دانیم. کار ما کار بشری است کار دسته‏جمعی است و مسلماً کار بشری بدون نقص نخواهد بود. آن کاری که بی‏نقص است کار خدا و کار معصوم است ولی در عین حال با این‏که از هر انتقاد سازنده استقبال می‏کنیم و آن را مایه تکامل می‏دانیم چند نکته است که اینجا یادآوری می‏کنم.
در میان اشکالاتی که گاه و بیگاه وجود دارد و من خودم دیده‏ام بعضی‏ها اشکال می‏کنند
</section>
<section type="page" number="1016">
و تذکر می‏دهند که آقایانی که در مجلس خبرگان هستند تنها فکر خود را و معلومات خود را ملاک جعل قانون می‏دانند و از اندیشه‏ها و افکار دیگران بهره نمی‏گیرند و قانون اساسی که محصول فکر یک عده معین باشد نمی‏تواند به جمع نیازمندی‏های کشور و احتیاجات اجتماع برسد. این مطلب از نظر کلی واقعاً خوب است زیرا واقعاً اگر یک جمعیت بخواهد در فکر محدود خود برای کشور از نظر جوانب گوناگون قانونی جعل کند نمی‏تواند یک قانون جوابگو باشد اما از نظر صغری و مصداق و مورد شهدالله خلاف واقع از آن روزی که ما اینجا آمده‏ایم و همه دوستان هم بر این عمل شاهدند و عمل ما هم بهترین گواه است ما تمام پیشنهادهایی که از طرف حقوق‏دانان نویسندگان طبقات مختلف، دانشگاهی و غیره شده است تمام این پیشنهادها را در هفت گروه مطرح کرده و هر گروه نسبت به مبحث خود بررسی کرده، دقت کرده و هر پیشنهادی را که مفید و موافق با شرع و صالح برای اجتماع دانسته است از بررسی آنها و وارد کردن آنها در قانون اساسی خودداری نکرده است نه تنها این پیشنهادها که در حدود چهار هزار می‏شود مورد بررسی قرار گرفته است حتی، قانون‏های اساسی، پیش‏نویس‏هایی که مجزا نوشته‏اند حتی پیش‏نویس آن گروهی که این انتقاد را کرده است، تمام موارد را ما مد نظر گرفته‏ایم که اگر نکته‏ای باشد از آن نکته و از آن تذکر استفاده کنیم. بنابراین، این قانون اساسی که نوشته می‏شود محصول فکر این جمعیت نیست، این جمعیت در حقیقت به پشتیبانی آن افکار، پیشنهادهایی که داده شده است همه آنها را کاملًا پخته و به صورت یک غذای سالم و زیبا عرضه کرده است بنابراین کسانی که در طرز کار ما وارد باشند و یا نباشند از نزدیک ببینند تصدیق خواهند کرد که چقدر ما مشتاق پیشنهاد، ارائه طریق و تذکرات هستیم و هر پیشنهادی که به اینجا می‏آید در مد نظر هست.
نکته دیگری که باز می‏خواستم عرض کنم مربوط به مسأله ولایت فقیه است که در یکی از روزنامه‏هایی که عصر منتشر کرده بود باید عرض کنم در مسأله ولایت فقیه و این‏که فقیه می‏تواند متصدی یک حکومتی باشد هیچ فقیهی در این مسأله اختلافی ندارد اگر اختلاف نظری هم در بین باشد از نظر مراتب و درجات است تمام فقهای شیعه در این مسأله اتفاق دارند که فقیه یکی از وظایف اولیه‏اش تأسیس حکومت و اداره حکومت است یکی هم اگر درجه اول تلقی نکند به صورت واجب کفایی تلقی می‏کند که اگر واقعاً جمعیتی صالح حکومتی را تأسیس کردند، از عهده فقیه ساقط است و اما اقدام نکردند بر فقیه از نظر مراجع مورد اختلاف است، اختلاف در نتیجه نیست و همه اینها اتفاق نظر دارند و قطعاً فقیه هم صلاحیت این کار را دارد و فرد صالح‏تر از فقیه در این مسأله نیست. حالا گاهی در نظر گروهی به صورت واجب اولی تلقی می‏شود و گاه از نظر بعضی به صورت واجب کفایی. در هر حال تصدی فقیه نیست به این مناصب از نظر صحت جای بحث و اشکال نیست این نکته درباره مندرجات روزنامه بود و اما نکته سوم راجع به طول کشیدن جلسه و تمدید وقت است مسلماً همه ما احساس می‏کنیم که قانون اساسی زیربنای کارهای آینده مملکت است و کاری است لازم و اساسی و کارهای دیگر به این کار بستگی دارد که هرچه زودتر به صورت یک واجب باید این کار را تنظیم بکنیم و در اختیار بگذاریم ما به این توجه داریم.
</section>
<section type="page" number="1017">
اما از طرف دیگر باید اتفاق را درنظر گرفت همه شخصیت‏های علمی که در اینجا نشسته‏اند چه در مرکز و چه در خارج ازمرکز اینها متصدی یک رشته وظایف و تکالیف عظیمی هستند که با بودنشان در این مجلس آن تکالیف عقب مانده کمتر پیشرفت کرده بنابراین اینها از خدا می‏خواهند که هرچه زودتر این وظیفه دینی و وظیفه انسانی ایجاب می‏کندتا اتفاقی در این قانون نباشد، از هر نظر و از همه جوانب مدنظر نباشد منتشر نکنند. پیامبر اکرم (ص) فرمودند: «رحم الله امراء عمل فاتقن او عمل واتقن» بنابراین اتفاق هم برای ما مطرح است زیرا هم وظیفه انسانی است و هم وظیفه اسلامی و وظیفه الهی است این تمدیدها برای این است که قانون از همه جهت در مد نظر باشد و مسؤولیتی را که برعهده داریم به تمام معنی این مسؤولیت را آنجا دهیم و الا اگر قانون کامل نباشد مسلماً آینده مملکت هم تکامل خود را طی نخواهد کرد و ما هم مانند دیگران به اهمیت و سرعت قانون توجه داریم اما در کنار این اهمیت و سرعت مسأله دیگری هم هست به نام اتفاق و تطابق با موازین شرع، همین دو اصلی که امروز در دستور جلسه هست ملاحظه خواهید فرمود که روی این دو اصل دیروز بحث شد و در کمیسیون‏های مشترک بررسی شد امروز صبح هم تقریباً چهار ساعت درباره همین دو اصلی که در دستور جلسه است بحث شده است و بعد از بحث‏های فراوان، نوشته‏های فراوان پیشنهادهایی که در گروه‏های قبلی شده است، الان به صورت دو قانون و دو اصل درآمده است و در حقیقت «یری الناس دهنا- فی القواریر صافیا و لم یدرما یجری علی راس سمسی» ما یک نفتی زلال در چراغ می‏بینیم اما نمی‏دانیم از استخراج نفت به صورت گل تا به صورت اشک چشم در آید چه مراحلی را طی می‏کند، این قانون از نظر نوع افراد چهار خط یا پنج خط است اما باید بدانند که درباره همین دو اصل چه افکار و چه برنامه‏ها و چه پیشنهادهایی طی شده است. و السلام علیکم و رحمه الله و برکاتهْ.
نایب رئیس- وارد دستور جلسه می‏شویم برادرمان آقای حجتی کرمانی برای توضیح پیرامون مطلبی که از قول ایشان نقل شده است وقت خواسته‏اند که اگر بخواهیم صبر کنیم تا نوبت ایشان برسد وقتش می‏گذرد و بعد از پایان رسیدگی به این دو اصل می‏توانیم از بیانات ایشان استفاده بکنیم و حالا صورت غایبین را می‏خوانم:
آقای حائری که کسالت دارند، آقای مهندس سحابی و خود من به طوری که عرض کردم قرار بود در جلسه بزرگداشت دیروز شرکت کنیم و با اجازه قبلی رفتم و آقای طاهری اصفهانی که مریض بودند و قبلًا اطلاع دادند و آقای نوربخش و آقای هاشمی‏نژاد.
دوستانی که تأخیر داشتند آقایان: مراغه‏ای دوازده دقیقه، کریمی و موسوی اصفهانی دوازده دقیقه، انواری بیست و چهار دقیقه و باهنر و بنی صدر و دکتر شیبانی چهل و هشت و پنجاه و چهار دقیقه، البته این سه نفر آقایان کار دیگری در جلسه‏ای دیگر داشتند و آنجا شرکت کردند، حسینی هاشمی بیست دقیقه، حیدری بیست و چهار دقیقه، طاهری خرم‏آبادی چهارده دقیقه، خادمی سی و نه دقیقه، خالاتیان بیست و سه دققیه، دکتر غفوری چهارده دقیقه، فارسی پانزده دقیقه، رحمانی نوزده دقیقه، رشیدیان نوزده دقیقه، طاهری گرگانی شانزده دقیقه، فوزی‏
</section>
<section type="page" number="1018">
شانزده دقیقه، صدوقی بیست و شش دقیقه، قرشی شانزده دقیقه، طباطبائی هفده دقیقه، عرب شانزده دقیقه، موسوی جزایری بیست و چهار دقیقه، بشارت یازده دققیه، خانم گرجی بیست و پنج دقیقه و آقای دکتر روحانی هم ساعت سه و چهل دققیه جلسه را ترک کردند و امروز هم نیستند.
2- طرح اصل 4/ 76
نایب رئیس- اصل 76 مکملی دارد که بعداً باید به صورت یک اصل در شماره ردیف‏ها در بیاید دوتا مکمل دارد.
اصل 4/ 74- انحلال شوراها جز در صورت انحراف از وظایف اصلی ممکن نیست، تشخیص انحراف و ترتیب انحلال شوراها و طرز تشکیل مجدد آنها را قانون شوراها معین می‏کند.
مکارم شیرازی- تشخیص مرجع می‏خواهد، چه کسی تشخیص می‏دهد؟
نایب رئیس- مرجع تشخیص انحراف و ترتیب انحلال شوراها و طرز تشکیل مجدد آنها را قانون شوراها معین می‏کند.
تهرانی- در این باره صحبت شده و کسی اشکالی ندارد.
نایب رئیس- اجازه بدهید بپرسم چند نفر اسم نوشته‏اند. آقای دکتر آیت شما مخالفید یا موافق؟ (دکتر آیت- بنده مخالف هستم). آقای پرورش سؤالی دارید؟
پرورش- خواستم که مرجع تشخیص را توضیح دهید.
نایب رئیس- آقای کریمی بفرمایید.
کریمی- عرض کنم راجع به مرجع تشخیص که در عبارت بالا ذکر شده که «تشخیص انحراف و ترتیب انحلال شوراها و طرز تشکیل مجدد ...» می‏خواستم عرض کنم که ترتیب انحلال را مرجع معین نمی‏کند، قانون معین می‏کند.
نایب رئیس- ما می‏گوییم چند چیز را از قانون تعیین می‏کند یکی مرجع تشخیص انحراف، یکی ترتیب انحلال و یکی هم طرز تشکیل، این سه چیز را قانون معین می‏کند نمی‏گوییم ترتیب انحلال را هم مرجع معین می‏کند این «ترتیب» عطف به تشخیص نیست عطف به مرجع تشخیص انحراف است. ترتیب انحلال شوراها و طرز تشکیل مجدد آنها را قانون شوراها معین می‏کند اگر عطف به تشخیص بود سؤال حضرت‏عالی وارد بود. آقای کیاوش شما موافقید یا این‏که سؤالی دارید؟
کیاوش- فکر نمی‏کنید که تا تشکیل مجدد آنها اگر به جایش یک شورای جانشین باشد بهتر باشد.
نایب رئیس- آخر آن هم شورا است دیگر نمی‏شود گفت که شورایی است که جانشین بخواهد مثل یک شورایی است که مدتش تمام بشود شورای بعدی را که جانشین نمی‏گوییم خودش شروع می‏کند و تا اتمام مدت کارش را انجام می‏دهد. آقای کیاوش بفرمایید.
کیاوش- سؤال بنده این است که وظایف اصلی این شوراها را در قانون جدید خواهید گفت؟
نایب رئیس- وظایف اصلی شوراها در اصل پیش گفته شده و در اصول قبل تعیین شده است یعنی یک مقدارش گفته شده است و بعد هم گفته‏اند بقیه را قانون معین می‏کند.
حجتی کرمانی- خوب است که این وظایف اصلی را روشن بفرمایید که این قانون شوراها
</section>
<section type="page" number="1019">
وظایف‏شان معین باشد.
نایب رئیس- این‏که در اصول قبل آمده است.
حجتی کرمانی- چون که اگر این را کامل نکنید به اشکال بر می‏خوریم.
نایب رئیس- عرض کردم اینها در اصول قبل آمده یک مقدارش تعیین شده و بقیه را هم گفته‏اند قانون معین می‏کند.
حجتی کرمانی- زیرا وظایف اصلی خیلی روشن نیست، یعنی چه؟ مثلًا اگر یک شورایی انحراف اخلاقی داشت و همه، اشخاص فاسد الاخلاقی بودند و وظایف‏شان را هم خوب انجام دادند منتها مصلحت مسلمین نباشد که اینها اعضاء شورا باشند و با وجودی که از وظایف اصلی‏شان هم ممکن است منحرف نشده باشند و باز صلاح مردم نیست، اینجا چه کار باید کرد؟
نایب رئیس- ممکن است اینها اشخاصی باشند که هم در طول نمایندگی‏شان به وظایفشان عمل کنند و هم انحراف مضری نداشته باشند.
حجتی کرمانی- انحراف شخصی را عرض کردم زیرا ممکن است واقعاً اشخاص صالحی باشند ولی همان‏طور که عرض کردم به صلاح مسلمین نباشد.
نایب رئیس- همه که این‏طور نیستند ممکن است این فرض شما یک فرض خیلی ضعیفی باشد اگر بخواهی تمام اعضاء را طوری درنظر بگیریم که از همه حیث شایسته باشند و وظایفشان را هم بخواهند خوب انجام بدهند این یک قدری دشوار است. آقای رشیدیان.
رشیدیان- من سؤالی دارم، این سؤال را در بدو شروع این اصول در گروه مشترک کردم ولی جوابی داده نشد و آن این است که انتخابات این شوراها زیر نظر چه سازمانی خواهد بود؟ اگر بگوییم زیر نظر وزارت کشور است که مکن است اعمال نفوذهایی بشود یا اشخاصی باشند که از نظر دولت مطرود باشند و باز هم ممکن است اعمال نفوذ بشود که زیر نظر شورای نگهبان است یا مقامی دیگر مثل مجلس شورای ملی است که آن هم باید اینجا معلوم بشود چون در آنجا معلوم نشده است که زیر نظر چه مقامات صلاحیت‏دار و مرجعی انتخابات صورت می‏گیرد در اینجا هم خود به خود مبهم است که نتوانسته‏اند آن مرجعی را که منحل‏کننده است نام ببرند این باید روشن بشود.
نایب رئیس- حقیقت این است که دستگاه اجرایی که خود به خود دولت است اما درباره نظارت اگر نظرتان باشد پریروز درباره شورای نگهبان در امر نظارت بحث شد و قرار شد که این قسمت تکمیل بشود. به هر حال این مسأله‏ای که برای تمام انتخابات‏ها، از انتخاب شورای روستا گرفته تا رئیس جمهور یک فکر اساسی بکنیم و فعلًا به آن خصوصیتی نمی‏دهیم تا یک جا برایش فکری بکنیم. آقای رشیدیان.
رشیدیان- در اصل 51 هم راجع به این قسمت بحث شد.
نایب رئیس- خیر، چون اگر کار شواری نگهبان را نتوانستیم صد درصد تمام بکنیم فکری می‏کنیم که ببینیم چگونه تعمیمش بدهیم و اگر فعلًا به آن خصوصیتی ندهیم و معطل نشویم بهتر است، آقای قائمی جناب‏عالی سؤالی دارید؟
دکتر قائمی- بلی سؤال بنده این است که موضع این اصل در برابر قانون شوراها که اخیراً توسط شورای انقلاب به تصویب رسیده و آن‏چه را که ما اینجا وعده داده‏ایم که طرز تشکیل شوراها را قانون شوراها معین خواهد کرد؟ یعنی نسبت به این قانونی که بعداً تصویب‏
</section>
<section type="page" number="1020">
می‏شود چه وضعی خواهد داشت؟
نایب رئیس- کلیه مصوبات شورای انقلاب به قوت قانونی خودش باقی می‏ماند تا وقتی که مجلس شورای ملی آینده خلاف آنها را تصویب کند و مجلس شورای ملی آینده باید آن لوایح را رسیدگی بکند و روی آنها نظر بدهد. (دکتر قائمی- یعنی می‏تواند لغو بکند؟) بلی، مصوبات شورای انقلاب در حد مصوبات مجلس شورای ملی اعتبار دارد نه بیشتر، آقای رحمانی بفرمایید.
رحمانی- راجع به انحصار علت انحلال در انحراف است البته امکان دارد عللی دیگر ایجاب بکند که لازم باشد شورایی منحل بشود اگر منحصر نکنید و مجلس شورای ملی بتواند برحسب مقتضیات روز تصمیم بگیرد بهتر است فقط این قسمت در ذیلش نوشته بشود که ترتیب انحلال شوراها و تشکیل مجدد آنها را قانون شوراها یا قانون معین می‏کند چون ما نمی‏توانیم پیش‏بینی همه چیز را بکنیم و این حصر ممکن است در آینده مشکلاتی برای مملکت ایجاد بکند و شاهد یری مالایریه واحد.
نایب رئیس- آقای دکتر آیت به عنوان مخالف بفرمایید صحبت کنید.
دکتر آیت- بسم الله الرحمن الرحیم. شوراها از بهترین ارکان دموکراسی و حکومت عامل هستند به طوری که شاید اختلاف مهم دیکتاتوری و دموکراسی در همین باشد در حکومت استبداد فقط یک فرد تصمیم می‏گیرد ولی در حکومت مردم و در حکومت عدل و قانون، یک گروه و یک جمع که نماینده و منتخب مردم هستند تصمیم می‏گیرند در نظام سابق هم ما شورا و انجمن شهر، شهرستان داشتیم البته همه دکور بود یکی به این علت که اختیار انحلال شوراها در دست قوه مجریه بود که می‏توانست مجلس را منحل کند و وزارت کشور هم می‏توانست شوراها را منحل کند و این شوراها از خودشان هیچ اختیاری نداشتند، حالا هم این‏که اصلی که اینجا هست خیلی کلی و ناجور تنظیم شده است گفته است انحلال شوراها را بعد قانون تعیین می‏کند. ممکن است قانون بیاید و انحلال شوراها را در اختیار قوه مجریه قرار بدهد که این نقض غرض است وقتی که انحلال شورا در اختیار قوه مجریه قرار گرفت یعنی هیچ، هر وقت ده‏دار بدش آمد، بخش‏دار بدش آمد، استان‏دار بدش آمد، پیشنهاد می‏کند که شوراها را منحل بکنند ما باید هم مرجع انحلال را تعیین بکنیم که حتماً باید غیر از قوه مجریه باشد و هم به طوری که روز قبل هم گفتم تنها شوراها قابل انحلال نباشند بلکه استان‏دار و فرمان‏دار و بخش‏دار هم اگر تضادی با شورا پیدا کردند چون معمولًا انحلال موقعی پیش می‏آید که بین قوه مجریه و شوراها باید یک مرجعی غیر از قوه مجریه پیدا بشود که یا استان‏دار و بخش‏دار و فرمان‏دار را برکنار بکند و یا شوراها را منحل بکند. مسأله دیگری که اینجا اشاره شده است مسأله انحراف شورا است. انحراف یا از قانون اساسی و قوانین عادی و اسلام است که خوب، می‏شود مثل مجلس شورای ملی که مرجعی است که مانع اخذ تصمیمات قانونی از طرف مجلس شورای ملی می‏شود اینها هم یا نمایندگان شورای نگهبان یا دادگاه یا هر مرجع دیگری باید جلوی این انحراف را بگیرد اگر انحراف از آن نظر مورد توجه باشد، و انحراف این باشد که شورا یک قوانینی وضع کند و یک تصمیماتی بگیرد که قابل اجرا نباشد و امکانات را در نظر نگیرد و یا منافع و صلاح مردم را در نظر نگیرد آن هم باز باید یک مرجع خاصی که انحرافات را تشخیص بدهد که معمولًا می‏تواند
</section>
<section type="page" number="1021">
دادگاه‏ها باشند که آن شوراها را منحل کنند که ما تمام کارها را دست قانون داده‏ایم، ترتیب انحلال، تشخیص انحراف و طرز تشکیل مجدد همه را به دست قانون داده‏ایم در حالی که همه اینها اصول کوچکی نیست که همین‏طور دست قانون بدهیم کلًا می‏توانیم برای این مسائل یک شورایی به مفهوم واقعی تشکیل بدهیم اگر بخواهیم مثل همان شوراهای سابق دکور باشد که این اصل خوب است و اختیار آنها هم دست قانون‏گذار باشد آن هم قانونی که هر دوره می‏تواند عوض بشود و اگر بخواهیم این شوراها را محکم کنیم باید حدود اختیارات و مرجع تشخیص انحراف و ترتیب انحلال و تشکیل مجدد آن را، البته تا حدودی که بتوانیم باید در همین قانون پیش‏بینی کنیم.
نایب رئیس- اگر از دوستان کسی به عنوان موافق اسم نوشته است تشریف بیاورند، آقای موسوی جناب‏عالی اسم نوشته‏اید بفرمایید صحبت کنید.
موسوی اردبیلی- بسم الله الرحمن الرحیم. درباره این اصل به قدر کافی صحبت شد صور مختلفی که چه مرجعی برای انحلال تعیین بشود آن‏هم مورد بحث و بررسی قرار گرفت نظرات مختلف بود و به نظر می‏رسید که اشکالاتی وجود دارد و محسنانی هم داشت و بالاخره قرار بر این شد که مرجعی باید آنها را منحل بکند این را اگر برای مراحل بعد بگذاریم و مرجع معینی را در نظر بگیریم بهتر است زیرا فردا ممکن است به نظر برسد که مردم بگویند اگر مرجع دیگری به این امور رسیدگی می‏کرد آسان‏تر و بهتر بود، آن وقت در قانون اساسی تغییر دادنش مشکل است ولی در مجلس شورای ملی می‏توانند ین را پیش‏بینی بکنند و اگر به اشکالی هم برخوردند می‏توانند آن اشکال را با وضع یک قانون دیگر وضع بکنند و گفتن این‏که ممکن است فردا بیایند و طور دیگری تنظیم بکنند، خوب حداقلش این است که من صلاح نمی‏دانم زیرا صلاحیت ما بهتر از تصمیمات مجلس شورای ملی که در آینده تشکیل خواهد شد نیست البته آنها هم مثل ما انسانند و باسوادند و نمایندگان مردم هستند، حالا باید خطوط اصلی تعیین شود و اگر بخواهیم خیلی مسائل را ریز کنیم به اشکال برمی‏خوریم زیرا، عملًا دیده‏ایم زیرا بارها درباره یک امری تصمیم گرفتیم ولی بعد دیدیم که اگر تصمیم دیگری می‏گرفتیم بهتر بود بنابراین، این اشکالی که ایشان فرمودند به نظر بنده هیچ‏گونه وارد نیست که می‏فرمایند این مسائل کوچک نیست چرا اینها را به دست قانون می‏دهید، ما چیزی به دست قانون نمی‏دهیم زیرا نمایندگان مجلس شورای ملی همه منتخب مردم و از خود مردم هستند.
و اما جهتی را که ایشان فرمودند که بایستی درباره مأمورین دولت هم این مسأله را در نظر گرفت ما مأمورین دولت را در نظر گرفته‏ایم و معنای مأمورین دولت یعنی ده‏دار، بخشدار یا فرماندار یا استاندار که اگر اینها اشکالاتی در کارشان بود خوب تاکنون اینها چکار می‏کردند البته تا موقعی که شوراها نبود مردم شکایات‏شان را به وزارت کشور و استاندار و غیره می‏بردند که همه‏اش پولتیک بود و کلک بازی دوره استبداد بود و کاری به آن نداریم ولی حالا هم اگر شکایتی داشتند وزارت کشور هست، دادگاه هست، مراجع قضائی هست، مراجع صلاحیت‏دار هست به اینجا باید مراجعه کنند البته شوراها دستشان بازتر است و بالای سرشان هم ناظر هست و حرف‏ها را مستنداً می‏گویند.
راجع به علل انحراف فرمودند، البته علل انحراف منحصر به آن جاهایی نیست که ایشان فرمودند. ایشان نمی‏خواستند بفرمایند منحصر است منظورشان این بود که مثال بزنند هم در
</section>
<section type="page" number="1022">
سایه آنها ممکن است منحرف بشوند و هم ممکن است علل دیگری داشته باشد حالا ما که اینجا این موضوع را پیش‏بینی کرده‏ایم، خوب انحراف است، کار نداریم که به چه علتی انحراف پیش می‏آید یا عللش همان‏هایی باشد که ایشان فرمودند یا علل دیگری در پی باشد. این مسلم است و روی تجربه که مردم این افراد را انتخاب کرده‏اند شورای ایده‏آل، شورای خوب و مورد رضایتی است ولی یک وقت هم اخلاقی است یا در اصل انتخاب‏شان یک اشکالاتی بوده و یا بعد منحرف شده‏اند یا چه بوده است که بعداً معلوم می‏شود اینها خدمتی انجام نمی‏دهند و درست به وظیفه‏شان عمل نمی‏کنند. اگر در کارشان اخلال هست بالاخره باید منحلش کنند چون مردم ناراضی هستند و انحلالش هم باید به همان ترتیبی که پیش‏بینی شده است باشد و خوب هم پیش‏بینی شده است و اگر بخواهیم بگوییم نه حالا این کار را نکنیم زیرا ممکن است بعد بیایند بگویند فلان و بهمان فکر می‏کنم که این‏طور تردیدهای با موردی نباشد.
نایب رئیس- موافق و مخالف صحبت کرده‏اند اگر آقایان سؤالی دارند بفرمایند آقای ربانی سؤالی دارید؟
ربانی شیرازی- بنده یک سؤال دارم و آن این است که علت مخالفت با اصل این است که مرجع تشخص انحراف کیست ولی می‏تواند آن را منحل کند باید توضیح داده شود زیرا در این قانون ذکر شده است و طبعاً وقتی که ما ندانستیم که چه کسی می‏تواند شوراها را منحل کند نمی‏توانیم رأی کلی بدهیم و خوب این است که فردا کار به دست وزارت کشور بیافتد و ترتیب انحلال را او عهده‏دار بشود.
نایب رئیس- شما دارید به عنوان مخالف صحبت می‏کنید و این صحیح نیست بنده گفتم شما می‏توانید سؤال کنید و این سؤال نیست.
ربانی شیرازی- بنده سؤال می‏کنم آیا پیش‏بینی شده است؟
نایب رئیس- خیر آقا گفتم این سؤال نیست این توضیحی است.
ربانی شیرازی- بنده می‏گویم اگر فردا یک طوری شد که به دست وزارت کشور افتاد آیا در این باره پیش‏بینی شده است؟
نایب رئیس- بلی آقا توضیح می‏دهم که مرجع تشخیص این حرف‏ها را قانون معین می‏کند.
ربانی شیرازی- ما حالا بیاییم قانون را به دست وزارت کشور بدهیم پس این شوراها از بین می‏رود.
نایب رئیس- پس این‏که باز مخالف شد این سؤال نیست بنده خدمتشان توضیح می‏دهم که قانون چکار می‏کند.
ربانی شیرازی- بنده عرض می‏کنم ضامن اجرای شما چیست؟ یعنی آن کسی که فردا می‏آید و منحل می‏کند وزارت کشور نباشد.
نایب رئیس- پاسخ این سؤالات داده شد و گفتند که نمایندگان مردم در مجلس شورای ملی به اندازه ما دلسوز مردم هستند. پاسخ این اصل چند مرتبه تکرار شده است یک وقتی ما فکر می‏کنیم در مقایسه با نمایندگان آینده ملت در مجلس شورای ملی، ما آگاه‏تر و تواناتر و دلسوزتر و امثال این چیزها هستیم ما که نمی‏خواهیم چنین ادعایی داشته باشیم.
ربانی شیرازی- با قطع نظر از اشخاص ما داریم قانون می‏نویسیم، شما نباید بگویید فردا مردم مسلمان چنین و چنان گفتند پس ما قانون وضع نکنیم.
</section>
<section type="page" number="1023">
نایب رئیس- بنده عرض کردم این ادامه صحبت موافق و مخالف است و حال آن‏که ما گفتیم اگر گوشه‏ای از این عبارت بر کسی مبهم است سؤال کند، سؤال کردید گفتیم همان چیزی است که چند مرتبه گفتیم، ما گفتیم که این تفاصیل و این خصوصیات و این اشکالات را در آینده قانون مجلس شورای ملی معین می‏کند. ما خیلی از چیزها را مثل آیین‏نامه انتخابات و آیین‏نامه‏های دیگر را به قانون واگذار کرده‏ایم از لحاظ کیفیت و مختصات و سایر جهات همه را به کار مجلس شورای ملی موکول کرده‏ایم. آقای بنی صدر شما سؤالی دارید؟
بنی صدر- سؤال بنده این است که فعلًا ما اینجا هفتاد نفر هستیم ممکن است فرض بفرمایید که نمایندگان شورا سیصد نفر باشند اگر به وزارت کشور ارجاع کرده‏اند آیا این کار صلاح می‏دانند یا صلاح نمی‏دانند، خواهشمندم جواب بدهید که این کار صلاح مملکت است که می‏کنند یا خیر؟
نایب رئیس- آقای طاهری سؤالی دارید؟
دکتر آیت- بر طبق آیین‏نامه یک موافق و یک مخالف دیگر می‏توانند صحبت بکنند.
نایب رئیس- خیر آقا نمی‏توانند ما درباره آیین‏نامه تصمیم گرفتیم و از آن عدول نکنید.
دکتر آیت- تا نیم ساعت می‏توانند صحبت کنند.
طاهری گرگانی- بنده می‏خواستم عرض کنم این مجلس برای تعیین مرجع، اولویت دارد به خاطر این‏که برقراری شوراها یک نوع برقراری موازنه بین ...
نایب رئیس- آقا این هم مخالف است من خیلی مایلم دوستان وقت را رعایت کنند زیرا این سؤال نیست و شما دارید به عنوان مخالف صحبت می‏کنید آقای فاتحی سؤال شما هم از این قبیل است؟ مخالف و موافقید یا این‏که سؤالی دارید؟
فاتحی- این کلمه انحلال که شامل شهر و استان و شوراها شده است قهراً شامل مجلس شورای ملی هم می‏شود؟ (نایب رئیس- خیر آقا به مجلس شورای ملی متوجه نمی‏شود.) در این عبارت چه قرینه‏ای وجود دارد؟
نایب رئیس- ما هر وقت از مجلس شورای ملی به عبارت کوتاه یاد کنیم فقط گفته‏ایم مجلس، یعنی از اول تا حالا کلمه مجلس را به کار برده‏ایم بنابراین وقتی خواستیم برای او کوتاه یاد کنیم مجلس گفته‏ایم. حالا من اصل را برای اخذ رأی می‏خوانم. (کرمی- اجازه بدهید آقایانی که بیرون هستند بیایند تا عده بیشتر بشود.) اجازه بدهید. آقای ربانی املشی سؤالی دارید؟
ربانی املشی- سؤال بنده این است که شوراهایی را که بعداً می‏خواهم در اصل ذکر کنیم می‏خواهید مشمول این اصل باشند یا نباشند؟
نایب رئیس- شما می‏خواهید که ما یک قیدی بگذاریم که اگر احیاناً در آینده شوراهایی داشتیم شامل این هم بشود؟ این علاجش این است که بنویسیم موضوع انحلال شوراهای اصل چند و چند؟
تهرانی- اصل دوم را بیاورید بالا و اصل اول را ببرید پایین درست می‏شود.
نایب رئیس- بنابراین از نظر تنظیم اصل 3/ 76 را 4/ 76 و اصل بعدی را اصل 3/ 76 می‏کنیم. بسیار خوب من این اصل را برای اخذ رأی می‏خوانم:
اصل 4/ 76- انحلال شوراها جز در صورت انحراف از وظایف اصلی ممکن نیست. مرجع‏
</section>
<section type="page" number="1024">
تشخیص انحراف و ترتیب انحلال شوراها و طرز تشکیل مجدد آنها را قانون شوراها معین می‏کند.
لطفاً رأی بگیرید.
 (در این هنگام اخذ آراء به عمل آمد و نتیجه به شرح زیر اعلام شد)
نایب رئیس- عده حاضر در جلسه هنگام اخذ رأی پنجاه و هفت نفر، تعداد کل آراء پنجاه و هفت رأی، موافق چهل و پنج نفر، مخالف دو نفر، ممتنع ده نفر، بنابراین، این اصل تصویب نشد و برای تغییرات مختصر، به گروه بر می‏گردد.
3- ادامه بحث پیرامون اصل 3/ 76
نایب رئیس- اصل 3/ 76 مطرح است که قرائت می‏کنم:
اصل 3/ 76- در واحدهای اداری، آموزشی و تولیدی باید شوراهایی با شرکت نمایندگان کادرهای کارکنان مختلف ...
نایب رئیس- به نظر من کلمه «کادرها» اضافه است. (مکارم شیرازی- «کارکنان» زیادی است.) یعنی کادرها بوده است؟
مکارم شیرازی- بلی کادرهای مختلف.
نایب رئیس- در واحدهای اداری، آموزشی و تولیدی باید شوراهایی با شرکت نمایندگان کادرهای مختلف از کارگر و سایر کارکنان تشکیل شوند و در تصمیم‏گیری‏ها و پیشرفت کارها مشارکت کنند.
چگونگی تشکیل این شوراها و حدود وظایف آنها را قانون معین می‏کند.
طاهری اصفهانی- عبارت بدون جهت زیاد است.
نایب رئیس- بلی یعنی اگر «نمایندگان کارگران و سایر کارکنان» بود کافی می‏شد و احتیاجی به کلمه «مختلف» هم ندارد. بنابراین اگر آقایان موافق هستند متنی که روی آن بحث می‏شود این باشد «نمایندگان کارگران و کارکنان دیگر».
منتظری- و سایر کارکنان بهتر است.
نایب رئیس- بسیار خوب «نمایندگان کارگران و سایر کارکنان» بنابراین می‏شود «در واحدهای اداری، آموزشی و تولیدی باید شوراهایی با شرکت نمایندگان کارگران و سایر کارکنان».
بنی صدر- غلط نوشته شده است.
نایب رئیس- البته اگر با شرکت کارکنان هر واحد باشد شامل همه می‏شود. من دوباره متن را می‏خوانم، آقایانی که نظراتی دارند اسم بنویسند که به نوبت صحبت کنند.
اصل 3/ 76- در واحدهای اداری، آموزشی و تولیدی باید شوراهایی با شرکت نمایندگان کارگران و سایر کارکنان تشکیل شوند و در تصمیم‏گیری‏ها و پیشرفت کار مشارکت کنند.
چگونگی تشکیل این شوراها و حدود وظایف آنها را قانون معین می‏کند.
نایب رئیس- دکتر آیت (دکتر آیت- من مخالفم) آقای عرب (عرب- به عنوان موافق می‏خواهم صحبت کنم.) آقای رشیدیان- دو سؤال دارم. بفرمایید.
رشیدیان- البته من با این اصل مخالف هستم ولی چون آقای دکتر آیت به عنوان مخالف صحبت خواهند کرد، به نظر متن کافی است. در این اصل نوشته شده «نمایندگان کادرهای کارکنان مختلف از کارگر و سایر کارکنان».
</section>
<section type="page" number="1025">
نایب رئیس- آقای رشیدیان این قسمت به این صورت اصلاح شد: «نمایندگان کارگران و سایر کارکنان».
رشیدیان- در اینجا صبح پیشنهاداتی شد که فکر می‏کنم آن پیشنهادات تأمین نشده است. اول این که طبقه کارگر باید شورایی مختص خودش داشته باشد.
نایب رئیس- عذر می‏خواهم، برای این‏که رویه ما در آینده یکنواخت باشد، من به این مطالب شما می‏گویم مخالفت. (رشیدیان- خیر سؤال مطرح است.) سؤال یعنی مطلبی که توضیح لازم داشته باشد جناب‏عالی می‏فرمایید من پیشنهاد می‏کنم این‏طور نباشد یعنی مخالفم و بعد پیشنهاد می‏کنم این‏طور شود.
رشیدیان- من سؤالی دارم که شما الان متوجه خواهید شد. کارگران باید شورایی مختص خودشان داشته باشند و کارفرما یا هر کس دیگر که در رأس کار است باید شورایی برای خودش داشته باشد حال شما می‏فرمایید نمایندگان اینها باهم دارای شورایی هستند، چون هر کدام از اینها برای منافع خودشان از قبیل بهداشتی، رفاهی، فرهنگی و آموزشی و غیره کار می‏کنند، اگر به یک محلی رسیدند که اختلاف پیدا کردند، با توجه به این‏که در این شورا رأی‏ها با هم برابر است مرجع حل اختلاف کیست و چه کسی از کارگر طرفداری می‏کند که حقش را در مقابل کارفرما بگیرد؟
نایب رئیس- متشکرم، اتفاقاً مدت‏هاست که این مسأله در مورد شوراها مطرح است البته نفر موافق باید به این سؤال جواب بدهد ولی چون در معرض تجربه ما بوده است من این توضیح را می‏دهم و آن چیزی که موضوع این اصل است شورای یک واحد است، یعنی این شوراها آهنگ تضاد نداشته باشند بلکه آهنگ توحیدی و هماهنگی داشته باشند یعنی شورایی تشکیل شود که تضاد را از میان بردارد نه شورایی باشد که مقابله و کشمکش باشد و این از این طرف بکشد و آن از آن طرف بلکه شورایی باشد که کارگاه و یا اداره را در جهت مصالح عموم مردم هدایت کند، منتها این کار باید با شورایی باشد از نمایندگان آنها و آن‏که مورد نظر بوده است همین است.
رشیدیان- کارفرما همواره برای سود بیشتر تلاش می‏کند. بنابراین آن برای خودش و این هم برای خود کوشش می‏کند. بالاخره آن اختلاف وجود خواهد داشت.
نایب رئیس- آقای سبحانی بفرمایید.
سبحانی- من دو سؤال دارم یکی آموزشی باید آموزش عالی باشد چون اگر آموزش مطلق باشد ابتدایی را دربر می‏گیرد و ابتدایی بالغ نیست و وقتی بالغ نباشد نمی‏توانند.
نایب رئیس- منظور، معلم‏ها است نه بچه‏ها یعنی کارکنان. (سبحانی- دانشجویان را شرکت نمی‏دهید؟) منظور از آن اصل آن نیست بلکه منظور شورای کارکنان است.
سبحانی- بسیار خوب، سؤال دیگرم این است که در این اصل قید شود «واحدهای بزرگ اداری و آموزشی و تولیدی» زیرا در یک کارگاهی که یک استاد و دو کارگر و یا سه‏تا شاگرد است و یا قالی‏بافی کوچکی است، آیا در آنجا هم باید شورا باشد و اگر قید «بزرگ» را بگذاریم بهتر نیست؟
نایب رئیس- این را در قانون نوشته‏ایم «چگونگی تشکیل این شوراها و حدودش را قانون معین می‏کند.» آقای موسوی اردبیلی بفرمایید. (موسوی اردبیلی- من به عنوان مخالف‏
</section>
<section type="page" number="1026">
صحبت می‏کنم.) آقای مکارم بفرمایید.
مکارم شیرازی- در آن طرحی که از گروه خارج شد که یک «برحسب امکانات» بود، آقایانی که موافق هستند باید جواب بدهند که چرا «برحسب امکانات» حذف شده است، زیرا فلسفه «برحسب امکانات» این بود که ما گام به گام باید پیاده کنیم و الا خدای نکرده نتیجه معکوس می‏گیریم.
نایب رئیس- آقای بنی صدر بفرمایید.
بنی صدر- این اصل را در جلسه عمومی نوشته‏اند ولی باید به این نکته توجه می‏فرمودند که در واحدهای اداری و آموزشی کارگر وجود ندارد. پس باید جمله را تصحیح کرد و من این اصل را تصحیح کرده‏ام که می‏خوانم: «در واحدهای اداری و آموزشی و تولیدی باید شوراهایی با شرکت نمایندگان کارکنان تشکیل شود» و بعد برای این‏که معلوم شود که خواسته شده است که بگویند کارگران و کارگاه‏ها یک ویژگی دارد، این را این‏طور آوردم «در کارگاه‏های تولیدی، شوراها باید از نمایندگان کارگر و سایر کارکنان تشکیل شود. این شوراها در تصمیم‏گیری‏ها و پیشرفت کارها مشارکت می‏کنند» این اصل به این صورت متناسب می‏شود و الا «اداری» که در آنجاها کارگر نیست و «آموزشی» که کارگر آنجا نیست.
نایب رئیس- دوستان می‏گویند در آنجا هم خدمتگزار هست و آبدارخانه و نظایر اینها دارد.
بنی صدر- وجود چند خدمتگزار در بین عموم معلمان که نمی‏گویند با شرکت نمایندگان، علاوه بر این آنها که کارگر نیستند.
نایب رئیس- آقای پرورش بفرمایید.
پرورش- اولًا اگر موافقت بفرمایید در آغاز هر اصلی موافق و مخالف معلوم بشود و آن کسی که موافق است کلیه سؤالات را بنویسد و یکجا جواب بدهد که حضرت‏عالی همه سؤالات را جواب ندهید.
نایب رئیس- این کار را الان کرده‏ایم.
پرورش- واحدهای آموزشی که در این اصل ذکر شده، حتماً دانشجویان و دانش‏آموزان را شامل می‏شود، برای این‏که در جای دیگر قید نشده است که مراد از واحد آموزشی، کادر اداری آموزشی است و واحدهای آموزشی هم دانشجویان و هم دانش‏آموزان را در بر می‏گیرد، که اینها نه جزو کارگران و نه جزو کارکنان هستند.
نایب رئیس- شما وقتی گفتید در هر واحدی نمایندگان کارگران و سایر کارکنان، او را دیگر شامل نمی‏شود.
پرورش- در یک واحد آموزشی مثل دانشگاه، شورا که تشکیل می‏شود دانشجویان در آن شرکت می‏کنند یا نمی‏کنند؟
نایب رئیس- این سؤال را باید موافق جواب بدهد چون من سؤالات مربوط به عبارت را توضیح می‏دهم و سؤالات مربوط به موافق را شخص موافق جواب می‏دهد. آقای دکتر آیت به عنوان مخالف بفرمایید.
دکتر آیت- بسم الله الرحمن الرحیم. اولًا در مورد شکل کار این مجلس باید عرض کنم که شکل کار به صورتی درآمده است که بین موافق و مخالف تعادل نیست یعنی این‏که‏
</section>
<section type="page" number="1027">
آقای دکتر بهشتی به عنوان یک فرد از گروه هفت نفری در حقیقت مانند هفت الی هشت نفر موافق صحبت می‏کند، یعنی هر کسی سؤال می‏کند ایشان به عنوان موافق جواب می‏دهد در حالی که صحبت مخالفین را به عنوان این‏که شما سؤال نمی‏کنید و مخالفید مانع می‏شوند. گروه هفت نفری هیچ حقوق مخصوصی ندارند که ما در اینجا اضافه‏ای به آنها بدهیم، به خصوص این‏که آقای مکارم هم الان طلبکار شدند و گفتند «برحسب امکانات» را کمیسیون کل حذف کرده است. خوب این کمیسیون اختیار حذف را دارد و شما باید به ما توضیح بدهید نه ما به شما توضیح بدهیم و این مسأله‏ای است که توضیحش ضرورت داشت. (یکی از نمایندگان- به هم باید توضیح بدهیم.) بلی به هم باید توضیح بدهیم ولی به هر حال حق ویژه‏ای برای هیچ کدام نیست.
ربانی املشی- شما و ما ندارد هر کس برایش اشکال یا ایرادی پیدا شد باید توضیح بدهند.
دکتر آیت- من تعادل را دارم بحث می‏کنم، چون تعادل نیست یعنی وقتی آقای ربانی می‏خواهند بحث بکنند آقای دکتر بهشتی به ایشان می‏گویند شما دارید مخالفت می‏کنید ولی اگر سؤال بکنند ایشان جواب می‏دهند.
ربانی املشی- شما اجازه می‏دهید که یک نفر به عنوان سؤال، مخالف صحبت کند؟
دکتر آیت- به هر حال باید در هر مجلسی یک تعادلی وجود داشته باشد اما این اصل به صورت آش شله‏قلمکار تنظیم شده و علتش این است که مسأله شوراها بسیار مهم است و زیاد رویش بحث شد و بدون پرده‏پوشی صبح آقایان برای این‏که خوراکی برای این جلسه تهیه کنند این اصل را تنظیم کردند. (بنی صدر- دیروز تنظیم شده است.) وگرنه سه واحد تولیدی، آموزشی و اداری هیچ وقت نمی‏تواند در یک اصل جمع شود مثل این است که شیر و نفت و آب را در یک ظرف بریزیم بنابراین توجه داشته باشید که کارکرد شورای کارگری یک مسائل خاص خودش را دارد مانند مسأله مزد و شرایط کار و مسأله رابطه‏اش با کارفرما و دولت رفاه و ده‏ها مسأله دیگر که هیچ ربطی به مسائل کارگری ندارد و ادارات هم مسائل دیگری دارند که هیچ ربطی با مسائل دو گروه دیگر ندارد (هاشمی- رأی گرفته شد و سی و دو رأی داشت). البته رأی هم گرفته نشد و روی اصلی که من تنظیم کرده‏ام بحث نیست ولی آقایان توجه داشته باشند که مسأله ادارات یک مسأله دیگری است که اگر بخواهیم هر سه را در یک اصل بگنجانیم گرفتاری‏های زیادی ایجاد خواهد شد و همان‏طور که دیدید حتی در عبارت‏ها چه اشکالاتی بوجود آمده چون اصلل مسأله را در یک اصل نمی‏شود تنظیم کرد. من شخصاً به این اصل رأی مخالف می‏دهم و از دیگران هم می‏خواهم به این اصل رأی مخالف بدهند تا این اصل در سه اصل تنظیم شود و واقعاً اداره کشاورزی شورایش را در حد فلان کارخانه قرار ندهد و بگوید من تصمیمات رئیس اداره را کنترل کنم یا فلان اداره دیگر را، بنابراین من معتقدم این مسائل باید در سه اصل تنظیم شود تا طبیعی باشد وگرنه به همین صورتی در می‏آید که همه گیج شده‏اند.
</section>
<section type="page" number="1028">
نایب رئیس- آقای آیت یک توضیحی خواستند که به من مربوط می‏شد و یک توضیحی که به دو گروه مربوط می‏شد. توضیحی که به من مربوط می‏شد در چند جلسه قبل آقایان گفتند اگر سؤالات مربوط به متن هست برای صرفه‏جویی در وقت، من یا هر کس که مسؤول جلسه است پاسخ بدهد و لذا آن سؤالاتی که توضیح می‏خواهد من پاسخ می‏دهم و آن سؤالاتی که جنبه دفاع دارد به عهده موافق می‏گذارم و چون قرار است یک موافق و یک مخالف صحبت کنند اگر سؤال‏کننده‏ای بخواهد به عنوان موافق یا مخالف صحبت بکند تذکر می‏هم که این مخالف است یا آن موافق ولی در صورتی که اصلح بدانید که آن سؤالات توضیحی را هم مسؤول جلسه جواب ندهد، تصمیم با آقایان است. (پرورش- مسؤول جلسه باید بی‏طرف باشد.) (املشی- رأی‏گیری بفرمایید.) اجازه بفرمایید من برای برادرمان آقای پرورش توضیح بدهم. آقای پرورش آن نکته‏ای که می‏فرمایید کاملًا صحیح است، چون بی‏طرف یعنی در مسائلی که به موافقت یا مخالفت مربوط می‏شود وارد بحث نشود و آن چیزی که دوستان گفتند توضیح است.
تهرانی- سخنان شما توضیح یک اصلاح است چون نوعاً فرمایشات شما تأیید موافقت یا تأیید مخالفت است.
پرورش- آقای منتظری گاهی یک مسأله‏ای را طرح می‏کنند.
نایب رئیس- اجازه بفرمایید ما این حدود را مشخص کنیم. برای مثال آقای فاتحی سؤالی کردند که آیا این شوراها شامل مجلس شورای ملی هم می‏شود یا نه؟ خوب این را من یا کس دیگری که اینجا مسؤول است می‏تواند پاسخ ندهد و بگذارد بماند و یا می‏تواند سریعاً پاسخ بدهد. این دو حالت را خود مجلس معین می‏کند و وقتی یک موردی را مجلس معین کرد دوستان دیگری که احیاناً با نظر اکثریت مخالفند اعتراض نفرمایند چون اعتراض آنها به نظر اکثریت است نه به آن شخصی که مسؤول است.
طاهری گرگانی- راجع به مطالبی که قبلًا بحث شده و تکرار می‏شود شما حق دارید جلوگیری کنید که در اطرافش بحث موافق و مخالف پیش نیاید ولی اگر چنان‏چه از مطلبی در موقع نتظیم اصل برای آمدن به جلسه علنی غفلت شد و حالا بحث تازه‏ای در اطرافش می‏کنند اگر اینجا بخواهند موافق و یا مخالف صحبت کنند نباید مانعی داشته باشد.
نایب رئیس- این را هم به جناب‏عالی توضیح می‏دهم.
طاهری گرگانی- اصل قبلی در مورد اولویت مجلس شورای ملی یا این مجلس نسبت به تعیین مرجع تشخیص، بحثی بود که قبلًا نشده بود. (تهرانی- چرا شده بود.)
نایب رئیس- این هم باز بستگی به تصمیم خود آقایان دارد، به این معنی که طبق آیین‏نامه قرار گذاشتیم یک موافق و یک مخالف صحبت کنند. بعد آمدید گفتید وقت یک موافق و یک مخالف را به دو قسمت تقسیم کنیم و مجدداً تأیید کردید همان وقت کوتاه باشد و یک مخالف و یک موافق. وقتی مسؤول جلسه یک چیزی را اجرا می‏کند همان‏طور که عرض کردم یک وقت اعتراض به تخلف جلسه از تصمیمات جلسه است که باید این اعتراض بشود و مسؤول هم اجرا کند، ولی وقتی تصمیمات مجلس اجرا می‏شود اعتراض منطقی نیست. و اما آن‏چه راجع به دو گروه بود، من منظور آقای مکارم را توضیح می‏دهم که باز سوء تفاهم پیش نیاید. ایشان می‏گویند سؤالی برایشان پیش آمده که خواسته‏اند آن موافق اصل وقتی می‏آید صحبت می‏کند، توضیح بدهد. گفتند در آنجا فلان عبارت بود، چون ایشان در آنجا نبوده‏اند که بفهمند
</section>
<section type="page" number="1029">
به چه دلیل آن عبارت برداشته‏اند توضیح بدهند که ایشان هم قانع بشوند. فکر نمی‏کنم هیچ‏گونه امتیاز خاصی برای گروه هفت نفری یا چهل و پنج نفری با دیگران وجود داشته باشد. این نوع مطالب طبیعتاً سوء تفاهم بوجود می‏آورد و سعی کنیم نداشته باشیم.
هاشمی‏نژاد- گروه هفت نفری را هم مجلس تصویب کرده است.
ربانی شیرازی- هیأت رئیسه قاعدتاً باید بی‏طرف باشد و ما دیده‏ایم که بی‏طرف نمی‏تواند بماند و نوعاً یا به عنوان توضیح و یا جواب، نظر خودش را اعمال می‏کند. حتی بعضی اوقات پافشاری می‏کند و در برابر نمایندگان ایستادگی می‏کند، مثل جلسه پریروز عصر که آقای منتظری جلسه را اداره می‏کردند که تمام نمایندگان گفتند این را به رأی بگذارند ولی ایشان گفتند نمی‏شود و آخر هم به رأی نگذاشتند. پس بنابراین هیأت رئیسه برای این‏که بی‏طرف بماند، سؤال را باید به موافق واگذار کند. مخالف اول صحبت بکند و موافق بیاید پاسخ بدهد و اگر کسی سؤالی دارد از خود موافق سؤال کند. (نایب رئیس- چه نوع سؤالی؟) هر سؤالی که باشد. (نایب رئیس- یعنی سؤال ولو توضیح کلمه هم باشد نظر شما اینست؟) کلمه نه، محتوا. (نایب رئیس- من هم محتوا را می‏گویم. ببینید مثال زدم آقای فاتحی یک سؤالی کردند که اینجا دارد «شوراها» آیا این کلمه شامل مجلس می‏شود یا نه؟) برای این‏که اشکالی پیش نیاید خود آن موافق جواب این را هم بدهد.
مکارم شیرازی- برای پیشرفت کار ضرر ندارد.
موسوی تبریزی- روال طبیعی کار این است که کسی که مدیر جلسه است سؤالات را توضیح بدهد. اگر نمایندگان بیست سؤال متراکم بنمایند آن کسی که به عنوان موافق صحبت می‏کند که نمی‏تواند به همه سؤالات جواب بدهد و اصلًا یادش می‏رود بنابراین سؤالات و توضیحات را مدیر جلسه باید بدهد.
نایب رئیس- بنده این را عرض می‏کنم که تصمیم درباره این نوع مسائل را همیشه به عهده اکثریت آراء جلسه گذاشته‏ایم. بنده پیشنهاد آقای ربانی را مطرح می‏کنم اگر پیشنهاد ایشان رأی اکثریت را بیاورد این را بدانید که برای ما رعایتش آسان‏تر است چون کسی که برای اداره جلسه مسؤول می‏شود خیلی برایش راحت‏تر است که در این‏گونه مسائل وارد نشود. آقای بنی صدر بفرمایید.
بنی صدر- برای این سؤال‏ها خوب است که هر روز آن گروه هفت نفری و آن گروه دیگر دو نفر معین بکنند و اینها پهلوی هم بنشینند و سؤالاتی که می‏شود بنویسند و دو نفری بیایند آنجا و جواب بدهند که این ناراحتی‏ها پیش نیاید.
نایب رئیس- یعنی به اصطلاح دو نفر به عنوان پاسخ سؤالات جواب بدهند.
بنی صدر- قبل از جلسه همدیگر را ببینند و از جو هر دو جا مطلع بشوند بعد آنجا با هم به این سؤالاتی که می‏شود جواب بدهند.
نایب رئیس- اگر عملی باشد که خیلی خوب است.
سبحانی- بعضی از سؤالات خلق الساعه است.
صافی- ما تا آخرین روز مجلس می‏خواهیم درباره برنامه مجلس صحبت کنیم. ما باید بینی و بین الله سعی بکنیم راجع به مطالب متفرقه حرفی نزنیم و اگر جواب آقای دکتر آیت را نفرموده بودید به هیچ جایی برخورد نمی‏کرد و مطلبی نبود. مطالب جوهری را هر کجا جواب لازم بود شما یا هر کس دیگر بدهد، اما ببینید نیم ساعت از وقت مجلس با همین حرف‏ها ضایع شد
</section>
<section type="page" number="1030">
و آخرش هم به هیچ جا نمی‏رسد.
نایب رئیس- جناب آقای صافی علت این‏که من این موضوع را یادآوری کردم این است که ما می‏خواهیم رویه‏ای که اینجا داریم یک رویه عادلانه باشد. بنابراین وقتی اعتراض می‏شود رویه کار را خدشه‏دار می‏کند و این به مصلحت هیچ مجلسی نیست و طبعاً برای من لازم است که بدانم اگر نقصی هست بشناسم و برطرف کنم و اگر اشتباهی هست برای همه روشن بشود.
صدوقی- برای این‏که وقت آقایان تضییع نشود به هیچ یک از این سؤالات پاسخ ندهید زیرا جز تضییع وقت ما چیزی حاصل نمی‏شود.
نایب رئیس- اجازه بفرمایید ما در یک جلسه این را مورد بحث قرار خواهیم داد. آقای عرب به عنوان موافق بفرمایید صحبت کنید و به مطالبی که آقایان گفتند پاسخ دهید.
دکتر شیبانی- قرار شد خود جناب‏عالی جواب بدهید.
نایب رئیس- اجازه بفرمایید ایشان به عنوان موافق صحبت کنند.
عرب- بسم الله الرحمن الرحیم. عرض اول بنده این است که آیا ما امروز یا هر روز دیگر می‏خواهیم برای شوراها قانون یا مرام‏نامه وضع کنیم، یا تقاضانامه یا آیین‏نامه یا هرچه که می‏خواهید حساب کنید؟ اگر بخواهیم قانون وضع کنیم می‏شود یک لفظ قلیل بیاوریم که چندین معنی در آن باشد، چه لزومی‏دارد برای چند دسته یا اصناف متعدد برای هر کدام یک اصل جداگانه بگنجانیم منتها اگر بخواهیم اساسیشان را بیاوریم مثلًا ادارات دانشگاه‏ها یا کارخانجات می‏توانیم در یک اصل هم نام ببریم، اما اگر بخواهیم مرام‏نامه بنویسیم که مرام‏نامه به عهده ما نیست زیرا هر کسی برای مؤسسه‏اش آیین‏نامه‏ای در حدود خودش پیاده می‏کند که در این صورت اشکالی به وجود نمی‏آید. مخصوصاً برای اساتید که به این قانون آشنایی دارند می‏توانند یک لفظ کوتاه بیاورند که هزاران معنی در آن خوابیده است. پس ما می‏توانیم برای همه مؤسسات و ادارات و گروه‏های متعدد یک اصل پیاده کنیم که همه را شامل شود. درباره دانش‏آموزان که از چه حدودی می‏توانند شورا داشته باشند به عقیده بنده از اول دوره راهنمایی به بعد. بنابراین هم از دانشجویان مثل گروه‏های کارگری و هم از دانش‏آموزان و هم از معلمین نسبت به افرادشان در یک شورا شرکت می‏کنند و هر کدام مسائل همدیگر را در ردیف هم و در جهت هم و گام به گام و دوش به دوش هم عمل می‏کنند. در دانشگاه‏ها هم، همچنین استادیاران و دانشجویان نسبت به افرادشان و نسبت به رشته‏هایی که در آن تخصص دارند جمع می‏شوند و شوراهایی تشکیل می‏دهند و دوش به دوش هم یکدیگر را به مسائل همدیگر آشنا می‏کنند ما می‏خواهیم شورا تشکیل بدهیم و قانون شورا وضع کنیم. شورایی که در هر موسسه‏ای تشکیل می‏شود ضد و نقیض یکدیگر که نیستند زیرا این مطلبی که آقای پرورش فرمودند و صبح هم آن را فرمودند که کارمندان خودشان یک شورا داشته باشند کارگران هم یک شورا، زمان سابق همین‏طور بود یعنی سه نفر یا چهار نفر نمایندگان کارفرماها و کارمندان بود و سندیکا به قول خودشان نماینده کارگرها بود. در صورتی که در معنی اینها همه فروخته شده به کارفرماها بودند و به نفع خودشان کار می‏کردند، یعنی هم به نفع خودشان و هم به نفع آنها و برای کارگر قدمی بر نمی‏داشتند، اما ما امروز می‏خواهیم فاصل باشیم. می‏خواهیم فاصله بین برادران کارمند و برادران کارگر را نزدیک بکنیم و اخوت و برادری و یگانگی آنها
</section>
<section type="page" number="1031">
روز به روز محکم‏تر شود و به هم انس پیدا کنند و در جهت هم و در مسائل هم کار کنند و دیگر کارمند حساب کارگر و کارگر هم حساب کارمند را از هم جدا نمی‏کنند و اینها همه با هم برادر بشوند و کارمند را از کارگر و کارگر را از کارمند جدا ندانند این بهترین راه است که کارگر و کارمند در جهت هم کار بکنند. الان من این مورد را در بعضی از شرکت‏ها مشاهده می‏کنم. مثلًا یک نفر مهندس در رشته خودش می‏آید و یک نفر کارمند رشته خودش می‏آید و کارمند و مهندس، کارگر را آگاه می‏کنند و کارگر، کارمند و مهندس را آگاه می‏کند و در جهت هم دارند کار می‏کنند. این شوراها در شرکت‏های خصوصی حق دخالت در ثروت کارفرما را که ندارند، اینها فقط مدافع حقوق کارمند و کارگرند و دیگر نمی‏خواهند که میز محاکمه از کجا آورده‏ای را پیاده کنند، که آن مربوط به شخصیت‏های عالی رتبه و ذی‏مقام‏های مملکتی است و مربوط به شورا نیست و شورا فقط می‏خواهد به نفع کارمند و کارگر کار کند. مثلًا اگر کارگری به علت عذر موجهی بدون اجازه یک روز سرکار نیامد مثل سابق سه روز جریمه‏اش نکنند، یا فرض بفرمایید درباره سود کارگری، ایشان می‏خواهد شرکت و نظارت داشته باشد و آن‏چه که حق کارگر هست بدهد و آن‏چه حق کارمند است به او رد کند و تضادی با هم ندارند و به آن معنی نیست که فرض بفرمایید انسان وحشت داشته باشد و ناراحتی‏هایی ایجاد بکند. البته بدون ناراحتی که نیست زیرا ناراحتی‏های کوچک ایجاد می‏شود، اما آنها به کمک برادرهای آگاه برطرف خواهد شد و در آینده نزدیک یک کارگاه‏های عالی خواهیم داشت و مسائل شوراهای دهستان مثل کارخانه‏ها و کارخانجات بزرگ نیست و خیلی کوچک‏تر است و در آنجاها مسائل کمی ایجاد می‏شود و کارشان به آسانی جلو می‏رود و هر کسی به حقش می‏رسد و اگر این کارگر و کارفرما در جهت هم کار کنند هم برای بقاء شرکت کار می‏کنند هم برای دفاع از حقوق کارگر. دیگر مسأله زیادی به وجود نخواهد آورد. یک مطلب هم هست که استاد محترم جناب آقای مکارم شیرازی در مورد «امکانات» اگر در عبارت باشد دو مسأله ایجاد می‏کند. یکی این است که بهانه دست بعضی افراد می‏شود که بخواهند در حقوق زیردستان اعمال نفوذ بکنند، این طبیعی است و یک مسأله دیگر هم هست که امکان دارد بهانه دست بعضی افراد که می‏خواهند از کارفرما اعمال نفوذ بکنند، بشود استفاده آنها در برابر استفاده شورا خیلی بیشتر است و او شدت عملش بیشتر است. به عقیده من اگر این امکانات نباشد بهتر است، چون اگر باشد برای آنها بهانه می‏شود و می‏گوید امکانات باید باشد و من امکاناتش را ندارم.
نایب رئیس- دراینجا مسأله‏ای پیش آمد که در رابطه با آن نکته‏ای به نظر من رسید و حالا همان نکته را برادرمان آقای میر مرادزهی یادآوری کردند و آن این است که ما در اینجا یا دانشجویان یا دانش‏آموزان باید شرکت داشته باشند. حالا کیفیتش چگونه باشد آن بحث دیگری است ولی بدون شرکت نماینده دانشجویان و دانش‏آموزان آن شورا نمی‏تواند نقش اصلی خودش را داشته باشد. سؤال شد که آیا کلمه کارکنان آنها را هم شامل می‏شود که بنده توضیح دادم که این کلمه آنها را شامل نمی‏شود و فقط شامل معلمین و اساتید می‏شود و باید برای آنها فکری بشود. حالا پیشنهاد شده است که این‏طور بنویسیم:
 «در واحدهای اداری، آموزشی و تولیدی باید شوراهایی با شرکت نمایندگان ...» حالا
</section>
<section type="page" number="1032">
بنده این پیشنهاد را تکمیل می‏کنم و می‏گویم این‏طور بنویسم:
 «در واحدهای اداری، آموزشی و تولیدی باید شوراهایی با شرکت نمایندگان کلیه گروه‏های ذینفع الی آخر ...» و آقای منتظری می‏فرمایند در تکمیل آن این‏طور بنویسیم:
 «در واحدهای اداری، آموزشی و تولیدی باید شوراهایی با شرکت نمایندگان کلیه گروه‏های ذینفع از قبیل کارگران، کارمندان، دانشجویان، دانش‏آموزان و سایر کارکنان تشکیل شود.» (نمایندگان- اشکالی ندارد، خیلی خوب است.)
بنی صدر- باید معلمان و استادان را هم اضافه کنیم.
دکتر آیت- معلمان یک معنی می‏دهد، مدرسین یک معنی می‏دهد و استادان هم یک معنی می‏دهد اگر اصول جداگانه‏ای بنویسیم و همه را مشخص کنیم، این مسائل حل می‏شود.
نایب رئیس- آقای سبحانی بفرمایید.
سبحانی- شورایی که برای دانشجو و دانش‏آموز تشکیل می‏شود غیر از شورایی است که برای کارگر و کارمند تشکیل می‏شود چون اگر یک شورایی مرکب باشد از نمایندگان کارگر و کارمند و دانشجو و دانش‏آموز، می‏دانیم که مشکلات دانشجو و دانش‏آموز یک مشکلات خاصی است و مشکلات کارگر و کارمند مشکلات دیگری است.
نایب رئیس- بلی، شورای دبیرستان تشکیل می‏شود از نمایندگان دانش‏آموزان و معلمین و کارکنان واحد آموزشی‏
سبحانی- مشکلات کارگر و کارمند چون احتیاج به برنامه‏ریزی دارد با مشکلات دانشجویان و دانش‏آموزان فرق دارد.
نایب رئیس- خیر این‏طور نیست. همین حالا هم شوراهایی تشکیل می‏شود برای هماهنگ کردن کلیه مسائل، اجازه بفرمایید بنده این را بخوانم بعد آقای دکتر غفوری هم می‏خواهند یک توضیحی بدهند و دوستان دیگر هم می‏توانند برای تکمیل این اصل توضیح بدهند، می‏خوانم:
 «در واحدهای اداری، آموزشی و تولیدی باید شوراهایی با شرکت نمایندگان همه گروه‏های ذینفع: کارگران، کارمندان، هیأت علمی که شامل استاد، استادیار و دانشیار و مربی می‏شود و معلمان و دانشجویان و دانش‏آموزان و مانند اینها تشکیل شود و در پیشرفت کارها شرکت کنند.» آقای دکتر غفوری بفرمایید.
گلزاده غفوری- اولًا پیشنهادهایی که نوشته می‏شود و خدمت شما فرستاده می‏شود در آنجا دفن می‏شود چون برای صرفه‏جویی در وقت عده‏ای ترجیح می‏دهند که تذکرات خودشان را بنویسند و شما آنجا نگاه کنید که وقت گرفته نشود، ولی در خیلی موارد تجربه شده است که اینها در آنجا دفن می‏شود از جمله همان اول یک پیشنهادی بنده خدمت شما فرستادم به این مضمون «همه اعضای آن واحدها» برای این‏که اگر گروه و ذینفع و غیره بنویسید افرادی هم که کادر یک اداره یا یک مؤسسه تولیدی نیستند ولی ذینفع هستند داخل می‏شوند در صورتی که ما می‏خواهیم بگوییم امرهم شوری بینهم اینجا اگر صلاح می‏دانید نوشته شود همه اعضای واحدها، نمایندگان کلاس اول را هم شامل می‏شود. اعضای آن واحد یعنی هر کس عضو
</section>
<section type="page" number="1033">
هر واحد اجتماعی حق دارد در آنجا یا خودش یا نماینده‏اش شرکت کند با این طول و تفصیل ممکن است یک کسی بیرون بماند وانگهی کلمه ذینفع در اینجا کم زننده است. پس باشد که عضوی و نماینده آن عضو و آنجا باشد که تصمیمی که می‏خواهند درباره‏اش بگیرند خودش در آنجا نماینده داشته باشد.
نایب رئیس- اجازه می‏فرمایید بعضی اوقات پیشنهادهایی که می‏آید با تذکراتی که به وسیله آقایان داده می‏شود مشابه است به این جهت ما بعضی از پیشنهادات را مطرح نمی‏کنیم‏
گلزاده غفوری- من منظورم این نیست که مسائلی مطرح می‏شود با بعضی تذکراتی که داده می‏شود زودتر حل شود.
نایب رئیس- شما عنایت نفرمودید در مقابل پیشنهاد شما و پیشنهادهای مشابه دیگر، سایر آقایان گفتند که صبح اصرار بوده است که نامی از کارگران برده شود و شما به این تذکر توجه نکردید. (گلزار غفوری- مانعی ندارد می‏توانید ذکر کنید اعضای گروه‏ها ...) خیلی خوب پس همان می‏شود. اگر این پیشنهاد آقای دکتر غفوری یعنی کلمه «ذینفع» مطلوب به نظر نمی‏رسد این می‏تواند برای آن علی البدل باشد ولی منعی از آن کار بعدی ما نبود. حالا یکبار دیگر می‏خوانم:
 «در واحدهای اداری، آموزشی و تولیدی باید شوراهایی با شرکت نمایندگان همه اعضا، کارگران، کارمندان، هیأت علمی و بقیه ...» روی این بحثی نیست؟ (اظهاری نشد.) پس اجازه می‏فرمایید این را به همین صورت به رأی بگذاریم. آقای مدنی فرمایشی دارد؟
مدنی- بنده گفتم چرا نماینده کارفرما شرکت نکند نه هیأت رئیسه جواب داد و نه شخص دیگری.
نایب رئیس- همه اعضا شامل حال او هم می‏شود چون او هم یک عضو است آقای املشی بفرمایید.
ربانی املشی- دانشجو و دانش‏آموز اگر در این شوراها شرکت داشته باشد چه مطالبی می‏تواند بگوید و چگونه خواسته‏هایش را می‏تواند مطرح کند زیرا شما الان دارید همه را یک کاسه می‏کنید.
نایب رئیس- تفاصیل را ما هیچ‏گاه نمی‏توانیم در قانون بیان کنیم.
ربانی املشی- در نمره قبولی این شوراها می‏تواند دخالت کند؟
نایب رئیس- معلم نمره می‏دهد و این کار فردی است کار شورایی نیست.
ربانی املشی- مثلًا در شورا شرکت می‏کنند و می‏گویند نمره 5 برای قبولی کافی است.
نایب رئیس- این از وظایف اداره کل برنامه‏ریزی وزارت‏خانه است. ما گفته‏ایم حدود وظایف و اختیارات را قانون معین می‏کند بنابراین تفاصیل آن را در قانون ذکر می‏کنند که هر شورایی چکار می‏کند. (دکتر آیت- مستخدمین جزء چه می‏شوند؟) آن‏هم جزو کارکنان است؟ اجازه می‏فرمایید با پیشنهادهای مختلفی که دوستان کردید آقای رشیدیان سؤال کرده‏اند آیا در واحدهای تولیدی کارفرما و صاحب کارخانه هم در شورا شرکت می‏کنند؟ یک وقت کارفرما است و یک وقت مدیر است اگر مدیر باشد آن چیزی که شاملش می‏شود مدیر است یعنی کسی است که آنجا کار می‏کند. (رشیدیان- مدیر، نماینده کارفرماست و از منافع او دفاع می‏کند.) سؤال بنده این است که اگر مدیر است یعنی خودش آنجا کار می‏کند در ردیف کارکنان دیگر
</section>
<section type="page" number="1034">
است ولی اگر می‏خواهد خارج از آنجا باشد شامل حال او نمی‏شود. (رشیدیان- به هر حال باید روشن شود.) آقای حجتی بفرمایید.
حجتی کرمانی- این چیزی که الان در تفسیرش ابهام است اشکال تولید می‏کند الان شما برای تفسیر این دارای دو نظریه مختلف هستید یعنی برای آقای رشیدیان خود همین، مسأله ایجاد کرده است یعنی باید قانون ابهام نداشته باشد.
نایب رئیس- ببینید ما در آخر نوشتیم که شرح این مطلب را قانون معین می‏کند ما در اینجا می‏گوییم «نمایندگان همه اعضا باشند» تفسیر این مسأله و آن چیزی که آقایان می‏گویند باید با یک قانون مشروح بیان شود.
دکتر ضیائی- وقتی نوشته شود «اعضا» شامل مدیرمدرسه و مدیر کارخانه هم می‏شود.
نایب رئیس- آقای دانش‏راد بفرمایید.
دانش‏راد- بنده می‏خواهم در جواب آقای رشیدیان عرض کنم در یک کارخانه شورا درست می‏شود از نمایندگان کارگران، تکنسین‏ها، مهندسین، حسابدارها و همه ولی این مسأله‏هاشان را باید با مدیر کارخانه حل کنند. با دیوار که حل نمی‏کنند پس یا نماینده کارفرما یا مدیر کارخانه در این شورا شرکت می‏کنند مسائل را آنجا مطرح می‏کنند و او می‏شنود و ترتیب اثر می‏دهد بنابراین در شورا طبیعتاً نماینده کارفرما باید شرکت کند.
رشیدیان- و باز سؤال اول مطرح می‏شود که مرجع حل اختلاف در صورت وقوع اختلاف کیست؟
نایب رئیس- آقای منتظری یک پیشنهاد دارند که به جای آن بنده اول متن را می‏خوانم:
 «در واحدهای تولیدی، آموزشی، اداری باید شوراهایی مرکب از نمایندگان همه اعضا» اما ایشان پیشنهاد می‏کنند بنویسیم «نمایندگان اعضای هر گروه»، «کارگران و کارمندان و هیأت علمی، معلمان، کارکنان دیگر، دانشجویان، دانش‏آموزان و مانند اینها تشکیل شوند» در ضمن یکی از آقایان سؤال کردند که آیا باید شوراهایی تشکیل شود یا حق دارند شوراها تشکیل بدهند؟ اینجا آمده است که باید شورا تشکیل شود نه این‏که حق دارند شورا تشکیل بدهند، باید تشکیل شود. آقای مدنی پیشنهاد کرده‏اند که به دنبال این نوشته شود «همه کارفرمایان».
مدنی- اگر همه اعضا بنویسند و تفصیلی ندهید مانعی ندارد ولی اگر بنا است کارکنان و کارگران را به عنوان تفصیل بنویسید کارفرما را هم بنویسید.
نایب رئیس- بنابراین بر می‏گردیم به یکی از دو پیشنهاد کی این‏که از تفصیل خودداری شود و نوشته شود همه اعضا تا تفصیل‏هایش هم در هر قانونی مشخص شود و به این ترتیب از این گرفتاری که یکی از قلم افتاده‏اند و این از قلم افتادگی ممکن است مفهوم داشته باشد پرهیز شود. آقای دکتر اوشانا بفرمایید.
بیت اوشانا- شورا برای شرکت مردم است نه برای شرکت افراد معین به نام کارفرما: کارگران و سایر کارکنان، اکثر مردم کشور را تشکیل می‏دهند ولی کارفرمایان عده معدودی هستند اگر عده معدودی می‏خواهند شورا تشکیل بدهند خوب مجلس سنای سابق که بود می‏توانیم همان را برای آنان تشکیل بدهیم که این مجلس سنا تشکیل بشود و ساختمانش هم خیلی خوب است و کارفرمایان مثل سابق اینجا تشریف بیاورند و مجلس‏شان را هم داشته باشند. و به کارگران و کارکنان و دانشجویان و دانش‏آموزان عامه مردم این مملکت را تشکیل‏
</section>
<section type="page" number="1035">
می‏دهند و شورا برای دخالت آنها است که برای دخالت کارفرمایان.
گلزاده غفوری- پیشنهادی من فرستاده‏ام بخوانید و روی آن رأی بگیرید.
نایب رئیس- یکبار خواندم و گفتم آقای دکتر غفوری پیشنهادی کرده‏اند بنویسیم «باید شوراها با شرکت نمایندگان اعضای آن واحد».
یزدی- مقصود از کارفرمایان در یک واحد تولیدی که طبعاً کارگر شرکت می‏کند و مدیر شرکت می‏کند و کارفرما هم احیاناً اگر مدیر نباشد شرکت می‏کند نه این‏که خواسته باشیم بگوییم کارفرمایان بنشینند در یک جلسه‏ای جدا با هم صحبت کنند. در یک واحد تولیدی کارفرما است چنان‏چه در یک واحد آموزشی استاد است منظور این است پس با این توضیح شبهه ایشان باید رفع شود. (عرب- چون اسم روستا را بردید اسم کارگر هم باید برده شود.) دیگر اسم برده نمی‏شود.
عرب- بنده آن روز عرض کردم برای کارگر و روستا یک اصل درست کنید مابقی را هم یک اصل، قبول نکردید روستا و کارگر نام برده شده و یک اصل مستقل دارند اما کارگر و کارخانجات مبهم است کارفرما فردا از این اصل استفاده می‏کند و همان برنامه سابق پیاده می‏شود.
دکتر آیت- آقای عرب این مطلب را که بنده گفتم ولی شما مخالفت کردید، عقیده بنده این بود که سه اصل جداگانه‏ای برای آن تنظیم کنیم.
نایب رئیس- آقای عضدی هم پیشنهاد داده‏اند که «در واحدهای تولیدی و خدمات باید شوراهایی با شرکت نمایندگان کارگران و سایر کارکنان تشکیل شود این شوراها باید در برنامه‏ریزی مشارکت و بر اجرای امور نظارت داشته باشند و چگونگی آن را قانون معین می‏کند» ببینید اجازه بدهید مجلس یک تصمیم بگیرد و با تصمیم مجلس دیگر روی این اصل بیشتر از این وقت صرفه نکنیم.
اگر می‏خواهید باشد یکی از دو تصمیم را بگیرید یا باید اصلًا تفاصیل را ذکر نکنیم و بنویسیم «شرکت نمایندگان اعضای آن واحد» یا یک تعبیری مثل این و یا اگر بخواهیم تفصیل ذکر کنیم باید ذکر کنیم چه کسانی باشند و چگونه. یکی هم این مسأله که چون اصل کامل نیست برای تنظیم نهایی برگردد و به صورت دو اصل یا سه اصل به صورت دیگری به مجلس بیاید.
بنی صدر- این اصل در گروه هفت نفری پیشنهاد شد و بقیه روی آن نظر دادند و این صورت در آمد حالا آمدیم در مجلس مانده‏ایم سر این مسأله که اسم کارفرما را بیاوریم یا نیاوریم. یا نظام تولیدی شیوه اداره‏اش بنا را بر جدا کردن حساب سرمایه از حساب تولید می‏گذارد در این صورت کارکنان و کارفرما خودشان یا بنا را می‏گذارند بر وجود کارفرما در آن صورت همه اعضا نظر را تأمین می‏کنند و می‏آیند، درست است که نوع شوراهای ما با هم فرق دارند اما همه‏شان یک اصل دارند که کارشان باید شورایی باشد و کارکنان به یاد شرکت داشته باشند ما می‏خواهیم این مسأله را بگوییم بیشتر از این که نمی‏خواهیم بگوییم چون مثلًا اگر ما بگوییم شورای آموزشی این کم و کیف را دارد، این کار می‏شود قانون‏گذاری نه قانون اساسی پس بنابراین ما یک اصل را می‏خواهیم بگوییم که اصل کارها بر شورا است و این شورا باید اساس کار باشد بنابراین هیچ زحمتی ایجاد نمی‏کند اگر قانون‏گذار بعداٌ گفت مؤسسه‏های تولیدی‏
</section>
<section type="page" number="1036">
باید این جوری بشود خوب شوراها تابع آن می‏شوند از اول که ما نمی‏توانیم لفظ کارفرما را در اینجا بگذاریم بعد فردا معلوم می‏شود که دستگاه‏های دولتی نمی‏خواهد این جوری اداره بشود می‏خواهد براساس شورای کارکنان باشد یعنی بیاید بگوید خیر اسم من انجا هست این‏که درست نیست.
نایب رئیس- آقای مکارم شیرازی بفرمایید.
مکارم شیرازی- من یک سؤال دارم فرض بفرمایید ده هزار نفر در یک واحد تولیدی سهمیه‏گذاری کردند آیا نمایندگان صاحبان سهام جزو اعضاء می‏شوند یا خیر؟
بنی صدر- این هیچ مسأله مبهم و مشکلی نیست قانونی وقتی آمد و گفت ترتیب اداره واحدهای تولیدی این‏طور است که نمایندگان صاحبان سهام در اداره شرکت کنند خوب می‏آیند شرکت می‏کنند اما اگر ما آمدیم و گفتیم حتماً باید شرکت کنند این‏که صحیح نیست.
نایب رئیس- آقای حجتی بفرمایید.
حجتی کرمانی- صحبت‏هایی که صبح شد مخصوصاً درباره سه پیشنهادی که آقای دکتر آیت کردند یک چیزهایی در آنجا مطرح شد و چون نه شما تشریف داشتید و نه آقای بنی صدر و نه آقای مکارم و خلاصه چون در جو آن جلسه نیستید برای شما روشن نمی‏شود که چرا این رأی نمی‏آورد. به طور کلی این اصل خیلی ابهام دارد و خیلی احتیاج به بررسی بیشتر دارد بنابراین احساس می‏شود که باید به کمیسیون مشترک گروه‏ها ارجاع بشود، زیرا مسأله خیلی مهم‏تر از این است که به این سرعت روی آن تصمیم گرفته شود.
نایب رئیس- و برای این‏که این‏گونه موارد راه حلی پیدا کند آیا بهتر نیست وقتی که به چنین ابهاماتی می‏رسد اطلاع بدهید تا ما ده دقیقه یا یک ربع ساعت بیاییم آنجا و در آن بحث شرکت کنیم و همگی به اتفاق آن را حل کنیم؟ آقای عرب بفرمایید.
عرب- خیلی از کارخانجات هستند که وابسته به یک سازمان هستند و سهامدارانش هم یک هیأت مدیره‏ای تشکیل می‏دهند وقتی که هیأت مدیره دارد و سهامدارانی هستند کارفرما چطور خودش را در شورای کارگری جا کند؟
نایب رئیس- استنباط من این است که .... (هاشمی‏نژاد- یک لحظه اجازه می‏فرمایید؟) بفرمایید.
هاشمی‏نژاد- نوع این ابهانات شاید با توجه به پایان اصل برطرف شود اینها برای چه تشکیل بشوند؟ برای این‏که در تصمیم گیری‏ها و مشارکت کارها شرکت کنند بنابراین سهام‏داران نمی‏توانند جدا از این باشند مشمول همین مسأله هستند. پس دیگر یک واحد در یک مجموعه به وسیله همه افراد ذینفع اداره می‏شود.
نایب رئیس- برداشت من این است که این اصل به اندازه‏ای که ما بتوانیم رأی‏گیری کنیم روی آن تفاهم نشده است.
دکتر ضیائی- با دست رأی بگیرید اگر زمینه ندارد ارجاع می‏کنید به کمیسیون مشترک.
کرمی- آقای دکتر بهشتی جلسات مشترک برای تأمین غذای جلسات علنی باید باشد هرگاه این غذا تأمین نشد به جای این جلسه خشک و بی‏فایده، یک جلسه مشترک در همان جا منعقد بشود و یک اصل حسابی تحویل بدهید ما از ساعت سه تا به الان یک جلسه بی‏ارزش تشکیل داده‏ایم و این کار نبایستی تکرار بشود به این مطلب هم آقایان بایستی توجه بفرمایند
</section>
<section type="page" number="1037">
که هنوز از ابتدای تشکیل جلسه یک ربع نگذشته بلند می‏شوند و از جلسه بیرون می‏روند در موقع رأی‏گیری جمعاً خودشان پنجاه نفر هستند در خلال بیست دقیقه، هفت هشت نفر بیرون می‏روند و چهل و هشت نفر می‏ماند که اگر همه اینها رأی مثبت بدهند این اصل رأی نمی‏آورد خوب این ضرر خیلی بزرگی است.
موسوی تبریزی- در جلسه مشترک گروه‏ها که صبح تشکیل شد این مطلب مطرح شد که این شوراها که در واحدهای تولیدی و آموزشی منعقد می‏شوند اینها باید جمع بین الحقوق کنند هم از نظر شرع و هم از نظر انسانی، آن چیزی که صبح پیشنهاد شد و آقایان هم اکثراً بر آن توافق داشتند این بوده که مثلًا در شورای واحد تولیدی نماینده کارفرما و کارگر و آنهاکه بالاخره حقشان اصلًا در حالتی نبود یک چنین شورایی را تشکیل بدهند و بعد هم حق کارگر و هم حق کارفرما هر کسی حقی دارد در آنجا ادغام بشود ان که مورد نظر آقایان در جلسه مشترک صبح گروه‏ها بوده این بوده است و این عبارت برای آن نارسا است.
نایب رئیس- بسیار خوب بنابراین چون عبارت نارسا است ما ناچاریم اصل را برگردانیم به گروه برای این‏که با بحث کافی عبارت نارسایی پیدا کند و بتوانیم برای کار نهایی‏مان آن را به اینجا برگردانیم، این است که این اصل را به گروه بر می‏گردانیم. آقای حجتی برای یک توضیحی که می‏خواهند بدهند وقت گرفته‏اند، آقای حجتی بفرمایید.
4- نطق بعد از دستور آقای حجتی کرمانی درباره مطالب منتشر شده در یکی از جراید راجع به مجلس خبرگان‏
حجتی کرمانی- بسم الله الرحمن الرحیم. به طوری که همه ملت ایران می‏دانند مجلس خبرگان با آراء آزاد مردم تشکیل شده و این را حتی دشمن‏ترین افراد نمی‏تواند انکار کند که مردم رأی داده‏اند و آقایان اینجا می‏نشینند و با مردم صحبت می‏کنند یکی از آن خصلت‏هایی که در بین ما هست این است که حرف‏مان را هم به طور صریح می‏زنیم گاهی هم از نزاکت‏هایی که در مجالس بین المللی یا پارلمان‏هاوجود دارد که خیلی مرتب و منظم و با دیسیپلین با هم مواجه می‏شوند اینجا از آن مسائل به آن‏گونه و با آن طرز اطو کشیده خبری نیست و مردم مواجه با یک سری اخلاص‏ها و صمیمیت‏ها هستند، در این مجلس گاهی تندی‏هایی می‏شود و گاهی با فریادهای بلند صحبت می‏شود و اینها هیچ کدام مشعر بر این نیست که یک اختلاف اصولی بین آقایان باشد کما این‏که پریروز خاطرم می‏آید پس از آن‏که جناب آقای کرمی آن صحبت را با من فرمودند بعداً خصوصی به من گفتند آقای از شما معذرت می‏خواهم که این جور صحبت کردم. (کرمی- حالا هم بنده از شما معذرت می‏خواهم.) اختیار دارید و با کرامت و بزرگواری فرمودند و این حالت را در همه سروران عزیزی که ما با آنها در اینجا هستیم می‏بینم و فکر می‏کنم همه نمایندگان این حالت را احساس کرده‏اند من خیلی متأسف هستم از این‏که بعضی از مسائلی که در این جلسه رخ می‏دهد بهانه به دست دیگران می‏دهد و آنها مطلب را سوژه می‏کنند. از جمله آن‏که من یک طرحی داده بودم که در روزنامه‏ها منتشر شد و آن طرح براساس گرفتاری‏هایی بود که ما در شهرستان‏ها داشتیم. من خودم مسائلی در شهر کرمان وجود دارد که‏
</section>
<section type="page" number="1038">
به خاطر نبودن من در آنجا به وجود آمده است و مرتب تلگراف به حضرت آیت الله منتظری و حضرت آقای دکتر بهشتی و سایر آقایان و دفتر امام در قم که ما باید برگردیم سایر آقایان هم در شهرستان‏هایشان به همین گرفتاری‏ها مبتلا هستند. پیش از آن‏که مدت پانزده روز تمام شود من با جناب آقای منتظری و جناب آقای دکتر بهشتی و سایر دوستان این طرح را در می‏ان گذاشتیم و بر این اساس بود که تنها مرجع صلاحیت‏دار تصویب قانون اساسی منحصراً مجلس خبرگان است برای این‏که به جز نمایندگان ملت هیچ کس حق ندارد قانون اساسی را تصویب بکند منتها آن طرح به این معنی بود که این مجلس به صورت ظریفی تا سه چهار ماه ادامه پیدا کند به گونه‏ای که همه آقایانی که کار دارند بروند شهرستان‏ها و کارهایشان را انجام بدهند و آن عده‏ای از همین نمایندگان که می‏توانند کار را ادامه بدهند و کسانی که به شهرها رفته‏اند آنها همچنان نماینده هستند و در پایان هم خود اینها هستند که برگردند و این قانون را به تصویب نهایی برسانند. در حقیقت آن طرح به این معنی بود که هیچ کسی جز نمایندگان مجلس خبرگان حق تصویب نهایی قانون اساسی را ندارد ولی با تمدید مدت یک ماه آن طرح عملًا ملغی است و جای بخشش نیست منتها در روزنامه خلق مسلمان یک آقایی درباره مجلس خبرگان یک مطلبی با تمسخر نوشته یعنی مجلس نمایندگان ملت و بزرگواران شخصیت‏های عالی مقام روحانی را به مسخره گرفته و زیر پوشش حضرت آیت الله آقای شریعتمداری صحبت کرده و گفته من را و طرح من را به عنوان سپری برای حرف‏های خودش قرار داده من می‏خواستم به اطلاع همه کسانی که با غرض صحبت می‏کنند برسانم و از همه ملت ایران استمداد کنم برای این‏که به مجلس خبرگان کمک کند از نظر این‏که آن توطئه‏هایی که بر علیه مجلس خبرگان می‏شود دفع کنند چون من می‏دانم مردم با ما هستند و مردم به نمایندگان‏شان علاقه‏مند هستند، منتها این مسأله هم هست که نمایندگان ملت معصوم نیستند مردم معصومین را انتخاب نکرده‏اند و بنابراین ممکن است اشتباهاتی هم در اینجا بشود. اگر ما در برگزاری مجلس یا در طرح مطالب یا در تصویب پاره‏ای از مواد و اصول احیاناً دچار اشتباه شدیم و یا حرف‏مان مقداری دچار کم و کاست بود نباید بهانه به دست دشمن بدهد همه کسانی که واقعاً به سرنوشت این ملت علاقه دارند باید از راه خیرخواهی با این مجلس صحبت کنند در روزنامه‏هایشان هم همین‏طور اگر طراحی دارند بنویسند همین‏طور که آقای مکارم یک روز تذکر دادند به نظر من این تذکر خیلی خوب است آن اصل‏هایی که به نظرشان و به قول خودشان ارتجاعی هست در روزنامه‏ها بنویسند و بگویند این اصول را شما ارتجاعی تصویب کردید یا فلان جا اشکال دارد یا فلان اصل ناقص است بهترین کار این است به طوری که آقای بنی صدر دیروز می‏گفتند این اصولی که اینجا به عنوان شورا تصویب می‏شود من درست اطلاع ندارم ولی ایشان مدعی بودند که از مترقی‏ترین قوانین است که در بسیاری از ممالک وجود ندارد یا در هیچ مملکتی وجود ندارد خوب یک کسی بردارد در جواب آقای دکتر بنی صدر بنویسد خیر آقا در فلان مملکت فلان قانونش پیشرفته‏تر از شما هست و راهنمایی کند و بگوید شما بهتر از این بنویسید. نق زدن و سوء استفاده کردن از گفته‏هایی که در اینجا گفته می‏شود و زیر پوشش مراجع تقلید، مجلس خبرگان را کوبیدن به نظر من یک کاری است برخلاف انصاف و برخلاف روح دین و برخلاف انقلاب اسلامی ما، من مطالب زیادی دارم ولی چون آماده نیستم در یک مجال دیگری بقیه مسائل را در کل مسأله قانون اساسی و مسائل کشور و مسائل حادی که الان در مملکت در رابطه با مجلس خبرگان وجود دارد و
</section>
<section type="page" number="1039">
همچنین مسائل کلی مملکت انشاء الله وقتی که نوبت من رسید صحبت خواهم کرد. با عرض معذرت و السلام علیکم و رحمت الله و برکاته.
نایب رئیس- خیلی متشکرم به عرض دوستان می‏رسانم همان‏طور که ملاحظه می‏فرمایید چون دو سه مسأله در پیش داریم که احتیاج به شور و بررسی و حتی در اثنای کار تبادل نظرهای گروهی دارد حالا جلسه را ختم می‏کنیم و همین حالا برای این تبادل نظرها کارمان را در محل تشکیل گروه‏ها آغاز می‏کنیم که وقت‏مان به هیچ عنوان نباید از دست برود یعنی درست تا وقت نماز کارمان را در آنجا ادامه می‏دهیم و فردا برای این‏که بتوانیم کارهایی را برای جلسه علنی آماده کنیم صبح هم جلسه نخواهیم داشت ولی انتظار ما این است که صبح و عصر همه دوستان فعالانه در کار تهیه اصول ...
سبحانی- ساعت ده و نیم صبح می‏شود جلسه تشکیل داد چون تا آن ساعت برای جلسه علنی کار آماده شده است.
مکارم شیرازی- از ساعت هشت تا ده و نیم مدتی وقت است و می‏توانیم اصولی را آماده طرح در جلسه بکنیم.
نایب رئیس- ببینید آقا بنده نگران این هستم که این دو سه اصلی که داریم، بحث تمام می‏خواهد و وقتی که بحث تمام داشتیم می‏توانیم برای شنبه از همان سه ساعتی که داریم بیشتر استفاده کنیم اگر دیدیم که می‏توانیم صبح شنبه جلسه فوق العاده ساعت ده و نیم تا دوازده را داشته باشیم به وسیله روزنامه صبح به اطلاع همه می‏رسانیم که بتوانند شرکت کنند ولی فعلًا این‏طور به نظر می‏رسد که ما فردا صبح و عصر و این سه ربع ساعت بقیه وقت امروز را و حتی یک مقدار از وقت امشب را صرف این کار کنیم.
ربانی املشی- چون وقت جلسه علنی پنجشنبه را انداخته‏اید به قبل از ظهر، بعضی‏ها که روز پنجشنبه را قبلًا تعطیل می‏کردند حالا روز چهارشنبه را هم تعطیل کرده‏اند حالا به محض این‏که شما این را فرمودید فردا هم یک عده دیگر نمی‏آیند. برای این‏که این مسأله پیش نیاید شما وقت جلسه علنی را فعلًا ده و نیم تا دوازده فردا اعلام بفرمایید اگر نتوانستیم اصولی را برای طرح در آن جلسه آماده کنیم جلسه را تشکیل نمی‏دهیم.
رشیدیان- پیشنهاد می‏کنم که هر وقت اصل تنظیم شده‏ای برای طرح در جلسه آماده نبود آقایان محبت بفرمایند و شب یک ساعت و نیم دور هم جمع بشوند و خوراک فردا صبح را آماده کنند.
5- پایان جلسه‏
نایب رئیس- چون به نظر می‏رسد ما برای فردا صبح، کار کافی پخته شده معلوم نیست که داشته باشیم و باز می‏آییم اینجا و وقت ما بیهوده تلف می‏شود و مطلبی را هم که آقای ربانی املشی فرمودند ما تعهد دوستان را بیش از این می‏دانیم بنابراین اولین جلسه قطعی علنی ما روز شنبه خواهد بود و جلسه را ختم می‏کنیم.
 (جلسه ساعت هفده و پانزده دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="1041">
<section type="session" number="39" title="جلسه سی و نهم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه در ساعت پانزده و هفت دقیقه روز چهاردهم مهرماه 1358 هجری شمسی برابر با چهاردهم ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="6">
فهرست مطالب‏
1- اعلام رسمیت جلسه- نطق قبل از دستور آقای هرایر خالاتیان‏
2- قرائت اسامی غایبین و دیرآمدگان جلسه عصر چهرشنبه یازدهم مهرماه 1358
3- ادامه بحث پیرامون اصل 3/ 76
4- ادامه بحث و تصویب اصل 4/ 76 (اصل یکصدو ششم)
5- طرح اصل 84
6- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="1043">
1- اعلام رسمیت جلسه- نطق قبل از دستور آقای هرایرخالاتیان‏
نایب رئیس- جلسه رسمی است نطق قبل از دستور را شروع می‏کنیم. آقای دکتر خالاتیان بفرمایید.
هرایرخالاتیان- نمایندگان محترم، پیش از آن‏که دیدگاه‏های خود را درباره اصول کلی انقلاب ایرانیان بیان کنم ناچارم علی‏رغم میل باطنی خودم در مورد ناراحتی‏هایی که اخیراً برخی از مقامات برای اعضای جامعه ارمنی فراهم آورده‏اند، اشاره کنم.
در هفته‏های اخیر، چه در تهران و چه در بعضی از شهرستان‏ها، از طرف تعدادی از افراد و عناصر مسؤول و غیر مسؤول محدودیت‏های شغلی و صنعتی برای پاره‏ای از اقشار زحمتکش ارمنی فراهم آورده‏اند که هم اکنون مورد بحث همه محافل و مجامع ارمنی است. من میل ندارم با ورود در جزییات وقت مجلس را بگیرم و اگر لازم باشد آنها را در اختیار هیأت رئیسه قرار خواهم داد ولی باید بگویم من و هم کیشان بنده اطمینان داریم که این اعمال از جانب کسانی اعمال می‏شود که در لباس انقلاب ایران ضربه وارد می‏سازند. آنها هوادار نفاق و تفرقه‏اند، مهاجرت به خارج را تشویق می‏کنند و به طور کلی مردم را نسبت به انقلاب بدبین می‏سازند و من به سهم خود اطمینان دارم که مقامات دولتی هرچه زودتر جلو این افراد و عناصر فرصت طلب را خواهند گرفت تا جامعه ارمنی و به خصوص اقشار زحمتکش ارمنی از این ناراحتی و نگرانی رهایی یابند. و حالا مختصری درباره انقلاب ایران، همه می‏دانند که مردم ایران انقلاب کرده‏اند. مرحله نخست این انقلاب با تغییر رژیم انجام گرفته است به عبارتی قالب یا ظرف جامعه تغییر کرده و قهراً محتوا و مظروف نیز باید تغییر کند.
هنوز هم نهادهای کهنه اکثراً پابرجاست که باید حتماً تغییر کند تا انقلاب به نتیجه مطلوب برسد. با توجه به این برداشت ما فقط یک مرحله مهم انقلاب را پشت سر گذاشته‏ایم و در این برهه زمانی همزمان با مبارزه اجتناب‏ناپذیر انقلاب با بازمانده‏های رژیم گذشته، نیاز به تدوین قانون اساسی جدید نیز به طور طبیعی پیدا شده و مجلس حاضر با شرکت عده معدودی از نمایندگان بعضی از اقشار وظیفه پیدا کرده است قانون اساسی جدید را بررسی و تدوین کند. حال اگر قرار بر این باشد که قانون اساسی جدید تحت تأثیر اوضاع و احوال کنونی جامعه ایران یعنی شرایط خاص بعد از پیروزی مرحله اول انقلاب و با توجه به مبارزه هیجان‏انگیز انقلاب علیه بازمانده‏های رژیم گذشته و تحت تأثیر احساسات حاصله از آن تدوین گردد هرگز کامل و جامع نخواهد بود زیرا، اولًا پدیده مبارزه انقلاب با بازمانده‏های رژیم گذشته یک پدیده موقتی است و باید هرچه زودتر بازمانده‏های رژیم گذشته به مانند خود رژیم کهن به زباله‏دان تاریخ سپرده شود و نمی‏تواند و نباید جایی در قانون اساسی جدید داشته باشد و اما آن‏چه باید حتماً در قانون اساسی جدی گنجانده شود، تنها تصویر اوضاع و احوال امروز این جامعه ما نیست،
</section>
<section type="page" number="1044">
بلکه باید ابعاد تاریخی و جغرافیایی جامعه آینده ایران با یک دید آینده‏نگر در قانون اساسی جدید منعکس گردد، زیرا نباید فراموش کرد که این مجلس در برابر تاریخ مسؤول و پاسخگو است.
برای مثال جامعه ایران در اواخر قرن چهاردهم خورشیدی و اوایل قرن بیست و یک میلادی چه از لحاظ کمی و چه از لحاظ کیفی تغییرات بسیار بزرگی خواهد کرد. مثلًا جمعیت کشور به طور تقریب از سی و شش میلیون نفر به حدود هشتاد میلیون نفر خواهد رسید و به همین نسبت کمیت و کیفیت طبقات و اقوام و خلق‏ها تغییر پیدا خواهد کرد. در مجموع طبقات زحمتکش مملکت یک اکثریت بسیار بزرگ و متشکل و آگاه از نظر سیاسی را تشکیل خواهند داد که اگر بدون توجه به منافع و مصالح آنها قانون اساسی جدید تدوین گردد چه بسا در آینده نه چندان دور همین قانون اساسی مبدل به یک عامل ترمزکننده شود.
از سوی دیگر نهادهایی در جامعه امروز بین ما هستند که از سال‏ها پیش به این طرف به وسیله نیروهای استعمارگر خارجی و استثمار سرمایه‏داری وابسته داخلی در کشور ایجاد شده‏اند طبیعتاً تا زمانی که این نهادهای کهنه از میان نرفته و نهادهای نو و سالم جایگزین آنها نگشته انقلاب یا متوقف خواهد ماند و یا از مسیر اصلی منحرف خواهد شد.
بنابراین با بهره‏گیری از دانش آینده‏شناسی و با الهام از اصول مترقی ایرانی و بدون تقلید کورکورانه از دیگران، قانون اساسی جدید را باید تدوین و سپس به اجرا گذارد و حالا اصولی که حتماً باید در نظر گرفته شود:
1- تأمین آزادی‏های فردی و مصونیت جان و مال و شغل و حیثیت و مسکن و مکاتبات و ارتباطات افراد.
2- تأمین آزادی اندیشه و بیان و معتقدات سیاسی، معتقدات دینی و مذهبی، مطبوعات، انتشارات، اجتماعات، تشکیل احزاب و شناسایی حق قانونی اعتصابات و تظاهرات.
3- منع مطلق شکنجه تن و روان تحت هر عنوان.
4- ایجاد نظام تأمین اجتماعی عمومی، برای بیکاری و پیری و بازنشستگی و فراهم آوردن امکانات استفاده همگان از این نظام.
5- ایجاد نظام آموزشی رایگان برای استفاده همگان و تأمین آموزش اجباری برای تحصیلات ابتدایی و سپس تعمیم آن به تحصیلات متوسطه و عالی به زبان مادری.
6- برخورداری هر ایرانی از کلیه حقوق مدنی، اجتماعی و سیاسی برابر، بدون در نظر گرفتن قومیت، دین یا جنسیت و تساوی کامل کلیه مردم در برابر قانون.
7- تأمین دادرسی علنی و عادلانه با برخورداری از حق دفاع و منع هرگونه مجازات بدون مجوز قانونی مصوب قبل از وقوع جرم.
8- تفکیک کامل قوای سه‏گانه مقننه، قضائیه و مجریه از یکدیگر.
9- تأمین استقلال و اختیار کامل و انحصاری قوه مقننه به عنوان مرجع قانون‏گذاری.
10- تأمین استقلال قوه قضائیه و صلاحیت تمام آن و تأمین استقلال دادگاه‏ها و قضات بر مبنای قوانین مصوب نمایندگان منتخب مردم. (با استفاده از هیأت منصفه در دعاوی جزایی، سیاسی و مطبوعاتی)
11- محدود نمودن اختیارات قوه مجریه به اجرای وظیفه قانونی در چارچوب قوانین مصوب قوه مقننه و حذف امکانات مستقیم و یا غیر مستقیم قوه مجریه برای تفوق بر دو قوه دیگر.
</section>
<section type="page" number="1045">
12- تأمین مشارکت فعال کلیه نیروهای مردمی‏بدون هیچ‏گونه امتیاز شغلی، فرهنگی، طبقاتی، جنسی، اقتصادی یا دینی در اداره امور سیاسی کشور.
13- عمومی کردن واحدهای بزرگ تولیدی و تعمیم تدریجی آن به سایر واحدهای تولیدی و تأمین مشارکت نیروهای تولیدی در سازماندهی و اداره آنها.
14- حذف ارزش اقتصادی زمین‏های کشاورزی و خروج آن از بازار سرمایه.
15- سوق نظام توزیع ثروت‏ها و درآمدها به سوی برابری کامل.
16- حفظ و حراست تمامیت ارضی و همچنین استقلال سیاسی و اقتصادی کشور.
17- تأمین خودمختاری‏های محلی جز در موارد سیاست خارجی و سیاست دفاعی و امور کلی کشور.
18- شناسایی حقوق کلیه جوامع قومی و مذهبی از قبیل فارس و بلوچ و کرد و ترک و عرب و ترک و ترکمن و ارمنی و آشوری و کلدانی و یهودی و مذاهب شیعه سنی و مسیحی و کلیمی و زرتشتی و سایر ادیان، مذاهب و اقوام و تأمین آزادی‏های فرهنگی، آموزشی و حفظ سنن و آداب و خصوصیات آنان.
19- برابری شهر و ده، زیرا مبارزه علیه استثمار و استعمار بدون برابری شهرنشینان و روستانشینان هرگز به نتیجه مطلوب نهایی نخواهد رسید.
20- حذف مبانی میلیتاریستی و ارتش به این معنی که همه ایرانیان عضو ارتش مردمی هستند و فقط در مواقع هجوم قوای خارجی از کشور دفاع می‏کنند.
21- تقویت و تداوم مبارزات ضد استعماری با گنجانیدن اصول لازمه در قانون اساسی جدید و حمایت از مبارزات همه خلق‏های تحت ستم جهان. (در اینجا لازم می‏دانم از مسأله ارمنی و حقوق حق ملت ارمنی یاد کنم و بر ضرورت حمایت انقلاب ایران از مسأله ارمنی، با توجه به اصل سوم مصوبه تأکید نمایم.)
22- قانونی کردن ارزش کار و حقوق کارگران و تأمین و تضمین رفاه کارگران و کلیه زحمتکشان. عرض دیگری ندارم. متشکرم.
2- قرائت اسامی غایبین و دیرآمدگان جلسه عصر چهارشنبه یازدهم مهرماه 1358
نایب رئیس- اسامی غایبین و دیرآمدگان جلسه عصر چهارشنبه یازدهم مهرماه 1358 قرائت می‏شود.
غایبین آقایان: اشراقی- حائری- حیدری- خامنه‏ای- روحانی (با اجازه)- سبحانی- طباطبائی- فوزی- مقدسی شیرازی- نوربخش- مقدم مراغه‏ای (با اجازه).
نمایندگانی که تأخیر داشتند آقایان: کریمی، نه دقیقه- ربانی شیرازی، نه دقیقه- صدوقی، نه دقیقه- رحمانی، سیزده دقیقه- رشیدیان، سیزده دقیقه- جوادی، سیزده دقیقه- فاتحی، سیزده دقیقه- طاهری گرگانی، پانزده دقیقه- حجتی، شانزده دقیقه- انواری، بیست و یک دقیقه- دکتر باهنر، پنجاه دقیقه- بنی صدر، سی و دو دقیقه- دکتر بیت اوشانا، هفده دقیقه- حسینی هاشمی، بیست و هفت دقیقه- خادمی، سی و چهار دقیقه- طاهری خرم‏آبادی، بیست دقیقه- فارسی،
</section>
<section type="page" number="1046">
بیست دقیقه- غفوری، هجده دقیقه- موسوی اصفهانی، بیست و سه دقیقه- موسوی اردبیلی، بیست و پنج دقیقه- موسوی جزایری، سی و پنج دقیقه- هاشمی‏نژاد، بیست دقیقه- خانم گرجی، هفتاد و پنج دقیقه.
نایب رئیس- لازم به تذکر است که آقای مقدم مراغه‏ای و آقای دکتر روحانی با اجازه قبلی غایب بوده‏اند.
3- ادامه بحث پیرامون 3/ 76
نایب رئیس- وارد دستور می‏شویم. دستور جلسه امروز ما همین‏طوری که خدمتتان داده شده است اصل 3/ 76 و اصل 4/ 76 است در روز چهارشنبه روی آن بحث کردیم و روز پنجشنبه تیز برای تکمیل آن بحث و گفتگوی زیادی شد و به صورت فعلی درآمد که با اصل 84 جمعاً در دستور کار امروز قرار گرفت.
ربانی املشی- یک اصل دیگر هم قبلًا در گروه روی آن بحث شد و آماده بود تا در جلسه امروز مطرح شود، چطور از آن روز تا حالا آماده نشده است و در دستور امروز قرار نیست.
نایب رئیس- آقای ربانی اجازه بفرمایید فعلًا همین اصول که در دستور کار امروز است مطرح کنیم، در جلسات بعد آن‏چه را که شما می‏فرمایید مطرح خواهد شد
ربانی املشی- آن اصل برای طرح در جلسه علنی آماده بود و حتی در جلسه مشترک رأی هم گرفته شد.
دکتر آیت- آقای ربانی آن اصل سی و یکم که می‏فرمایید در کمسیون تصویب شد ولی متن آن تنظیم نشده و به همین جهت در دستور جلسه امروز نیست.
نایب رئیس- اصل 3/ 76 مطرح است که قرائت می‏شود.
اصل 3/ 76- به منظور همکاری در تهیه برنامه‏ها و اجرای قسط اسلامی، در واحدهای تولیدی، صنعتی و کشاورزی شوراهایی مرکب از نمایندگان کارگران و دهقانان و دیگر کارکنان و مدیران و در واحدهای غیر تولیدی مرکب از نمایندگان همه گروه‏های عضو هر واحد تشکیل می‏شوند، چگونگی تشکیل این شوراها و حدود وظایف و اختیارات آنها را قانون معین می‏کند.
نایب رئیس- آقای سبحانی سؤالی بود؟
سبحانی- به نظر من کلمه «همه» یا باید در ذیل این اصل حذف شود یعنی آنجا که نوشته است «مرکب از نمایندگان همه گروه‏های عضو» کلمه «همه» حذف شود و یا این‏که در صدر این اصل هم کلمه «همه» اضافه شود یعنی بنویسیم: «مرکب از همه نمایندگان کارگران و دهقانان و ....»
نایب رئیس- به نظر شما باهم تفاوت ندارند؟ در ذیل اصل صحبت از گروه‏ها شده و به همین جهت نوشته‏ایم: «مرکب از نمایندگان همه گروها» ولی در صدر این اصل نوشته‏ایم «شوراهایی مرکب از نمایندگان کارگران و دهقانان و دیگر کارکنان و مدیران و ...» یعنی با تفصیل یاد شده که «همه» در آنجا این معنی را نمی‏دهد. آقای خامنه‏ای سؤالی هست؟
خامنه‏ای- یکی این‏که در قسمت اول آن‏چه از سابقه مذاکرات به یادم می‏آید برنامه‏ریزی و نظارت بود و در مورد اجرا هم بحث شد که مشارکت یا چیز دیگر نوشته شود، به هر حال صرفاً برنامه نبود.
</section>
<section type="page" number="1047">
نایب رئیس- در اینجا هم اجرا آمده است. ملاحظه بفرمایید: «به منظور همکاری در تهیه برنامه‏ها و اجرای قسط اسلامی»
خامنه‏ای- بلی، ولی اجرای قسط اسلامی معنی «به منظور» می‏دهد یعنی «به منظور قسط اسلامی»، نه این‏که مثلًا در کارخانه، اینها اجرای قسط اسلامی می‏کنند به نظر من این کلمه اجرا مفید آن معنایی که مورد نظرتان هست، نیست. دیگر این‏که در عبارت بعدی می‏گوید «واحدهای تولیدی، صنعتی و کشاورزی» و در بخش دیگر می‏گوید «و در واحدهای غیر تولیدی» که در ذهن من این‏طور می‏آید که منظور شما واحدهای آموزشی یا اداری بوده است و این غیرتولیدی با توجه به این‏که قبلًا تولیدی، قسیم صنعتی و کشاورزی است غیر تولیدی، صنعتی و کشاورزی را می‏فهماند یعنی آن چیزی که منظور نبوده طبعاً در کلام می‏آید.
نایب رئیس- یک ویرگول بعد از کلمه «تولیدی» در صدر اصل آمده که اگر بردارید ابهام شما رفع می‏شود.
خامنه‏ای- به نظر من این کلمه «اعم» می‏خواهد یعنی بنویسیم: «واحدهای تولیدی اعم از صنعتی و کشاورزی»
نایب رئیس- این را بعداً آقایان خدمتتان توضیح می‏دهند. آقای دکتر قائمی سؤالی بود؟
دکتر قائمی- در پیرو همین مطالبی که آقای خامنه‏ای فرمودند، شما واحدهای تولیدی را منحصر کرده‏اید به صنعتی و کشاورزی و از دیگر مؤسسات تولیدی بحثی نشده است، البته غیر تولیدی، خدمات و ادارات را هم در بر می‏گیرد. مستحضر هستید که در تقسیم‏بندیهای علمی از واحدهای تولیدی، بعضی مؤسسات تحقیقی و علمی را که فکر تولید می‏کند و فلسفه تولید می‏کنند از آنها هم بایستی بحث شود، و به همین جهت من در این قسمت دوم معتقدم آنجا که نوشته‏اید «و در واحدهای غیر تولیدی» باید حذف شود و نوشته شود «و دیگر واحدها» تا کلی‏تر باشد و مؤسسات تحقیقاتی، علمی و دانشگاهی و غیره را هم در بر می‏گیرد، چون به هر حال این مؤسسات تحقیقاتی غیر تولیدی نیستند، یعنی تولید می‏کنند ولی تولید معنوی می‏کنند.
نایب رئیس- در این مورد هم دوستان جواب خواهند داد وگرنه خودم جواب خواهم دارد. آقای مکارم سؤالی بود؟
مکارم شیرازی- اول این‏که آقای خامنه‏ای گفته‏اند قبلًا برنامه‏ریزی داشته است آن‏چه به خط خود آقایان است الان آوردند و من دیدم نوشته شده «به منظور همکاری در تهیه برنامه‏ها و اجرای قسط اسلامی» و اما تذکری که می‏خواستم عرض کنم این است که این کلمه «همه» که در آخر اصل اضافه شده است این‏طور به ذهن می‏آورد که در قبل همه گروه‏ها نماینده نداشته‏اند و تنها اینجا همه گروه‏ها، نماینده دارند. اگر کلمه «همه» را حذف کنیم مطلب خراب نمی‏شود ولی مفهومی هم پیدا نمی‏کند. در آنجا نمایندگان کارگران، دهقانان ودیگر کارکنان و در اینجا هم نماینده گروه‏ها پس اگر کلمه «همه» را در این قسمت دوم برداریم ضرری نمی‏زند.
نایب رئیس- آقای موسوی تبریزی سؤالی بود؟
موسوی تبریزی- مطالبی را که آقای خامنه‏ای در اجرای قسط اسلامی فرمودند باید عرض کنم که مثلًا اگر در کارخانه‏ای شورایی تشکیل شود، بدین منظور که بخواهند کارفرما، کارگر و مدیر و تمام اعضای کارخانه هر کدام به حق مشروع خود برسند، یعنی به همان اندازه‏ای که هر کدام کار می‏کنند و در نتیجه سهمی برایشان درنظر گرفته شود، خود
</section>
<section type="page" number="1048">
این مسأله درحقیقت همان اجرای قسط اسلامی است که منظور ما است که در این اصل هم آمده است یعنی اجرای قسط و عدل هم برای کارگر و هم برا ی کارفرما.
نایب رئیس- آقای اکرمی مطلبی داشتید؟
اکرمی- همان‏طوری که آقای خامنه‏ای فرمودند و قبلًا هم ما بحث و صحبت کرده بودیم قرار شد یک کلمه «مشارکت» هم در اول این اصل اضافه شود. البته «همکاری» تا حدی همین معنی را می‏دهد، ولی اگر تصریح شود که به منظور مشارکت و همکاری است، این به مراتب بهتر خواهد بود.
نایب رئیس- آقای دکتر غفوری سؤالی دارید؟
گلزاده غفوری- من فکر می‏کنم که این کلمه «واحدهای تولیدی» بحث‏انگیز است و ممکن است ذهن متوجه معنی آن به طور دقیق نشود. بنابراین اگر در اینجا این کلمه قدری بازتر شود خیلی بهتر خواهد بود، یعنی در حقیقت هر یک از تشکیلات من جمله تشکیلات آموزشی، اداری و خدمات هم اضافه شود، هیچ ضرورتی ندارد و آن بحث را هم خاتمه می‏دهد که ما بگوییم در آنجا تولید نمی‏کنند. بنابراین کلمه تولید به ما می‏فهمانند که تولید یعنی تولید مادی، و ما در اینجا می‏خواهیم توجه بدهیم که نه، آنها مولدند منتها حتی رشته‏های اساسی را، مثل مهندس کشاورزی را در دانشگاه تربیت می‏کند و درست می‏کند. اگر دوستان صلاح بدانند بنویسیم «در واحدهای آموزشی، اداری و خدمات» و بعد هم «مرکب از نمایندگان همه اعضا» برای این‏که لازم نیست اینها گروه تشکیل دهند و بعد این گروه‏ها نمایندگان خود را معرفی کنند، بلکه همه اعضا مشارکت داشته باشند.
نایب رئیس- آقلای رشیدیان فرمایشی داشتید؟ بفرمایید.
رشیدیان- همان‏طوری که آقای خامنه‏ای فرمودند «به منظور همکاری» که در صدر این اصل آمده است و بعد اضافه شده «در تهیه برنامه‏ها و اجرای قسط اسلامی»، آن همکاری در تهیه اینها است، یعنی مسؤولیت رسمی به اعضای شورا و نمایندگان نمی‏دهد که قاطعیت داشته باشد. آیا اینها در تصمیم‏ها یا اجرا نظارت دارند، کنترل دارند یا مشارکت دارند؟ اینها باید روشن شود، و یک سؤال دیگری هم دارم و آن این است که آیا متنی که برای این اصل تنظیم شده با متن قبلی چه تفاوتی دارد؟ در متن قبلی نظارت و اجرا و این قبیل مسائل را روشن‏تر کرده بود به نظر من باید این مسائل در این اصل تصریح شود. چند متن به وسیله آقای آیت تهیه شده بود که اگر آن را در این اصل دخالت می‏دادیم، این اصل به مراتب بهتر و روشن‏تر نوشته می‏شد، و اما مسأله‏ای که آقای دکتر قائمی فرمودند، اگر به جای غیر تولیدی، داخل پرانتز بنویسیم «خدمات»، همان معنی تحقیق، فرهنگ، آموزش و مسائل معنوی را هم در بر خواهد گرفت.
نایب رئیس- دوستانی که برای صحبت اسم نوشته بودند صحبت کنند. الان آقای منتظری‏
پیشنهادی دارند که در پایان این اصل به جای غیر تولیدی بنویسیم: «و در واحدهای‏
آموزشی و ادارای و مانند اینها نمایندگان گروه‏های عضو این واحدها»
طاهری اصفهانی- قبلًا در مورد این اصل خیلی صحبت شد و با توجه به همه صحبت‏ها متن این اصل به همین صورت تنظیم گردید.
نایب رئیس- اگر بنویسیم «به منظور برقراری قسط اسلامی و همکاری در تهیه و
</section>
<section type="page" number="1049">
اجرای برنامه‏ها در واحدهای تولیدی و صنعتی و کشاورزی ...»
خامنه‏ای- کلمه تولیدی را هم حذف کنید.
نایب رئیس- بله، اگر بنویسیم: «به منظور برقراری قسط اسلامی و همکاری در تهیه و
اجرای برنامه‏ها در واحد صنعتی و کشاورزی، شوراهایی مرکب از نمایندگان کارگران و دهقانان و دیگر کارکنان و مدیران و ... الخ» نظرتان تأمین است؟
منتظری- متن قبلی که خیلی بهتر بود.
موسوی تبریزی- کلمه «همکاری» خوب است، عوض نکنید.
طاهری اصفهانی- اگر کلمه «تولیدی» را حذف کنید اشکال پیدا می‏کند، اجازه می‏دهید اشکالش را عرض کنم؟
نایب رئیس- خواهش می‏کنم توضیح بدهید که اگر تولیدی حذف کنیم چه اشکالی به وجود می‏آید.
طاهری اصفهانی- آن روز هم بحث شد که اگر بنویسیم «واحدهای صنعتی و کشاورزی» و بعد بنویسیم «واحدهای آموزشی و اداری» این شبهه به وجود می‏آید چه تفاوتی بین واحدهای کشاورزی و صنعتی با واحدهای آموزشی و اداری است و روی اصراری که بعضی از دوستان داشته‏اند که چون تا به حال در هیچ یک اصول قانون اساسی اسمی از کارگر نیامده و حتماً باید لفظ کارگر در اینجا اضافه شود، روی اصرار دوستان این متن به این فرم نوشته شده وگرنه نوشته می‏شد «واحدهای تولیدی و آموزشی و اداری» و یا نوشته می‏شد «واحدهای صنعتی، کشاورزی، آموزشی و اداری» و اصلًا از همدیگر تفکیک نمی‏شد. حال اگر لفظ تولیدی را حذف کنیم و بعد از آن بنویسیم «در واحدهای دیگر» شبهه به وجود می‏آید. که چرا واحدهای صنعتی را نوشته و بعد از آن اضافه کردند «در واحدهای دیگر»؟ اقلًا کلمه تولیدی و غیر تولیدی باشد که انتزاع مطلب این باشد که مابین واحدهایی که تولید می‏کنیم (و البته مقصود از تولید هم روشن است که تولید معنویان نیست بلکه تولید مادیات است) غیر از این دو واحد تولیدی یعنی صنعتی و کشاورزی، واحد دیگری نداریم.
حجتی کرمانی- با آن اصلاحی که شما پیشنهاد فرمودید به نظر من خیلی از مسائل منتفی می‏شود ولی در کل می‏خواهم عرض کنم که اگر اصولی را که تنظیم می‏کنیم طوری نوشته شود که قابل تعبیر و تفسیر نباشد و کاملًا روشن باشد دیگر منشأ این سوء تفاهمات که الان هم در این مجلس پیش آمده، در آینده دیگر پیش نیاید، به مراتب بهتر خواهد بود.
نایب رئیس- آقای هاشمی‏نژاد بفرمایید.
هاشمی‏نژاد- این‏که بعضی از دوستان روی این جهت زیاد تکیه دارند که چون روی بعضی از مسائل صبح به حد کافی بحث شده و دیگر نباید در اینجا دوباره بحث شود به نظر من هیچ اشکالی دارد که وقتی یکی در جلسه صبح نظری را بیان کرده و بر اقلیت بوده الان هم مطلبش را هم بیان کند. من جمله همان مطلبی که آقای اکرمی تذکر دادند. آن‏چه که از «شورا» انتظار می‏رود و متناسب با کلمه آن‏هم هست، مسأله تصمیم‏گیری است. و مسأله تهیه برنامه و اجرای قسط، نتیجه شورا و تصمیم‏گیری است، و این اصل شورا است آن‏که متناسب با اصل شورا است مسأله تصمیم‏گیری است. من چند شب پیش در جایی برنامه‏ای و صحبتی داشتم و در آنجا عده‏ای اصرار
</section>
<section type="page" number="1050">
داشتند که باید مردم در تصمیم‏گیری مشارکت داشته باشند. تهیه برنامه و اجرای قسط، در حقیقت نتیجه تصمیم‏گیری است. تقاضا می‏کنم که مسأله تصمیم‏گیری را به نحوی در اینجا اضافه بفرمایید.
نایب رئیس- آقای طاهری اصفهانی به عنوان موافق بفرمایید صحبت کنید.
طاهری اصفهانی- بسم الله الرحمن الرحیم. اگر آقایان به خاطر شریفتان مانده باشد آن روز بحث شد که ما مشورت را از کجا گرفتیم. صحبت شد که مشورتد اصلًا ریشه قرآنی دارد و ما از قرآن استنتاج کرده‏ایم. در قرآن آن‏که راجع به کل مشورت است دو آیه است، یکی معنایش این است که درباره مؤمنین و صفات مؤمنین صحبت می‏کند «و امرهم شوری بینهم» و این مسلماً معنایش این است که مؤمنین استبداد به رأی ندارند و کارشان را با تکروی انجام نمی‏دهند بلکه می‏نشینند و صحبت می‏کنند و پس از مشورت و مشاوره آن فکری که اکثریت آراء دارد، می‏پذیرند و قبول می‏کنند و بعد به مرحله اجرا می‏گذارند. این همان است که شما در شورای منطقه‏ای گفتید و مطلب صحیحی هم هست. بعد آمدید در واحدها، چون مسأله درگیری با مدیریت بود، چه واحدهای تولیدی، چه واحدهای اداری و چه آموزشی، این بحث پیش آمد که در این زمینه ما از قرآن چه می‏فهمیم؟ عرض شد که در اینجا هم «امرهم شوری بینهم» را بیاورید و هم آن خطابی که به پیغمبر صلی الله علیه و آله شده، یعنی «وشاورهم فی الامر» پیامبر مشورت بکن، مؤمنین با هم مشورت می‏کنند، پیغمبر هم با دیگران مشورت می‏کند و اگر پسندید به حکم این‏که یک انسان متعهد و وابسته به خداست، رویش تصمیم می‏گیرد. این بدان معنا نیست که مشورت کن و اگر رأی درست و صوابی دادند، آن را زیر پا بگذار و بگو رأی من درست است، من رأی درست تو را نادیده می‏گیرم و روی رأی خود مستبدم، این‏که مشوت نمی‏شود مشورت این است که انسان اگر رأی شخص یا اشخاصی را صواب و درست دانست برطبق آن تصمیم بگیرد و عمل کند. چون مسأله اجرا و مسأله تصمیم‏گیری را در جایی که تماس با مدیریت پیدا می‏کند، اگر بخواهید به عهده آحاد و نفرت اعضای شورا بگذارید ممکن است بعداً با درگیری‏ها و مشکلاتی مواجه شوید، پس مسأله قرآنی را بیاورید و اگر قرآن غیر از این را می‏رساند، خوب آن را بیان بفرمایید. من و آقایانی که موافق بودند گفتیم که از قرآن بیش از این فهمیده نمی‏شود چه از «امرهم شوری بینهم» و چه از «وشاورهم فی الامر» به خصوص به زمینه «ان القرآن یفسر بعضه بعضاً» که اگر در یک جایی رئیسی صدر کار باشد او موظف است که با افراد، ولو پایین‏ترین افراد مشورت کند برای این‏که ممکن است اتفاقاً رأی این شخص در این مسأله یک رأی صوابی باشد. اگر رئیس یا سرپرست او را قانع کرد که رأی تو درست نیست که هیچ، ولی اگر آن کارگر یا کارمند رئیس خود را قانع کرد که رأی من درست است، آن وقت تصمیم گرفته می‏شود، چه کسی تصمیم می‏گیرد؟ «فاذا عزمت»، عرض کردم که این «عزمت» خطاب به پیغمبر (ص) است یعنی وقتی تو با احترام و طبق آراء مردم تصمیم گرفتی، آن وقت وارد مرحله اجرا و عمل شو. عده‏ای گفتند که ممکن است این از خصایص حضرت پیغمبر (ص) باشد. تا مادامی که ما دلیلی نداشته باشیم که حکمی از مختصات حضرت پیغمبر (ص) است پس ما می‏توانیم حکم کنیم که این حکم برای همه هست چه برای پیغمبر (ص) و چه برای غیر پیغمبر. این است که در اینجا هم مسأله تصمیم‏گیری ذکر نشد و نوشته شد «به منظور همکاری در تهیه برنامه‏ها». نه مسأله اجرا ذکر شد و نه مسأله تصمیم‏گیری نفرات. تصمیم‏گیری شخص مدیر آمد، برای جلوگیری از هرج و مرج، اما نه مدیر مستبد بلکه مدیری که، به موجب این اصل موظف است که با تمام افراد و آحادش ولو یک نفر ضعیف،
</section>
<section type="page" number="1051">
مشورت کند، و اگر با استدلال، آن شخص به رئیس خود فهماند که رأی من رأی صواب است و رئیس هم جوابی نداشت، باید بر طبقش تصمیم‏گیری کند. و اما این‏که آقای دکتر فرمودند که واحدهای تولیدی را حذف کنیم و بنویسیم واحدهای صنعتی و کشاورزی، من همان موقع هم توضیحی خدمتشان عرض کردم که بنا به اصراری که دوستان داشتند که حتماً لفظ کارگر در اینجا ذکر شود ناچار شدیم واحدها را به دو قسم تقسیم کنیم یکی واحدهای تولیدی و یکی واحدهای غیر تولیدی و السلام علیکم.
خامنه‏ای- در تهیه برنامه‏ها، مثلًا در کارخانه‏ای اگر برنامه‏ها به معنی تصمیم‏گیری نباشد به چه معنی است؟
طاهری اصفهانی- برنامه‏ها یعنی طرق کار، طرق «اقرب الی الواقع» آنها تهیه می‏کنند اما چه کسی روی این برنامه‏ها تصمیم می‏گیرد این مهم است. ممکن است شما برنامه‏ای در فلان جا برای خودتان تنظیم کنید اما وقتی این برنامه به مرحله اجرا در می‏آید که به تصویب همه برسد، یعنی در حقیقت برنامه غیر از مصوبات است.
نایب رئیس- آقای دکتر غفوری بفرمایید.
گلزاده غفوری- بسم الله الرحمن الرحیم. نمی‏خواهیم مسأله کش پیدا کند اما از آنجایی که ما می‏خواهیم با همین تدوین اصولی که مربوط به شورا می‏شود برجستگی اسلام را نشان بدهیم در همه جای دنیا مسأله شورا ضرورت پیدا کرده یک تجربه‏هایی رویش شده ما ادعامان این است که آن‏چه که در اسلام هست چون دین خداست از همه مترقی‏تر، عالی‏تر و ثمربخش‏تر است. من اینجا نمی‏خواهم زیاد توضیح بدهم ولی فقط چون مسأله آیه قرآن مطرح شد و نسبت دادن به قرآن باید یک مسأله‏ای باشد که خیلی مسلم باشد به طور خلاصه اصلًا ما ببینیم مسأله شورا مصلحتش چیست؟ آیا براساس اعتماد به مردم است؟ و این مردم به خصوص در اینجا که مسلمان هستند و مدام ما تکیه می‏کنیم که 98 درصدشان رأی داده‏اند که اگر 30 درصدشان رأی می‏دادند دیگر ما نمی‏گفتیم که این جور آن جور، پس معلوم می‏شود که ما مردم را مسلمان می‏دانیم و می‏خواهیم «آنا فآنا» و با تصویب هر اصلی علاقه ایشان به اسلام بیشتر بشود. آقا اصل بر این است که ما به مردم به عنوان مسلمان اعتماد داریم یا نه؟ فکر می‏کنیم یک کاری اتفاق افتاده دورش یک دیوار بلند بکشیم یعنی حالا که این اتفاق افتاده مردم نتوانند از این دیوار آن طرف‏تر بروند بلکه باید ایمان و علاقه مردم بیشتر بشود، پس سؤال این است که شورا باید براساس اعتماد باشد یا براساس بی‏اعتمادی؟ که مدام ما بیاییم این قدر قیود و شروط برایش بگذاریم معنیش این است که ما اطمینان نداریم شما مردم که دور هم بنشینید چه خواهد شد، بنابراین یک موازینی می‏گذاریم و بعد آن موازین هم احیاناَ مدون نباشد بعداً هم اصل انحلال و خلاصه حالت یک سرگردانی درست کنیم. من اینجا دو نکته را فقط اشاره می‏کنم، یکی به لغت «شورا» دوستان الحمدالله همه اهل مطالعه و تحقیق هستید لغت شورا را که در کتاب‏های لغت معنی می‏کنند و می‏گویند «استخراج الرأی» یعنی ما یک کاری بکنیم که طرف حرفش را بزند «استخراج الرأی و مراجعه البعض الی البعض» یعنی منی که می‏فهمم ببینم شما چه می‏فهمید، آن یکی چه می‏فهمد، و فرض این است که در یک واحدی همه پی یک مصلحت بهتر می‏گردند و فلسفه اساسی و روانی شورا هست که ایجاد انگیزه بیشتر بکند در کار بیشتر، نه این‏که در چارچوب مقررات و برای رودربایستی یک شورایی با من بکنند و بعداً اگر صلاح دانستند عمل بکنند. اما راجع به آیه همان‏طور که خاطر مبارکتان مستحضر
</section>
<section type="page" number="1052">
است این آیه در سوره آل عمران آیه 153 می‏گوید: «فَبِمَا رَحْمَهٍ مِّنَ اللَّهِ لِنتَ لَهُمْ ...» از اینجا شروع می‏شود ببینید تکیه روی چیست «فَبِمَا رَحْمَهٍ مِّنَ اللَّهِ لِنتَ لَهُمْ وَ لَوْ کُنتَ فَظًّا غَلِیظَ الْقَلْبِ لَانفَضُّواْ مِنْ حَوْلِکَ ...» چقدر استبداد؟ تو با این‏که پیغمبری با این‏که رأی تو فوق آراء است اما مسأله این‏که شما در کجا قرار گرفته‏ای و با چه کسی می‏خواهی کار بکنی «فَبِمَا رَحْمَهٍ مِّنَ اللَّهِ لِنتَ لَهُمْ وَ لَوْ کُنتَ فَظًّا غَلِیظَ الْقَلْبِ لَانفَضُّواْ مِنْ حَوْلِکَ فَاعْفُ عَنهُمْ وَ اسْتَغْفِرْ لَهُمْ وَ شَاوِرْهُمْ فىِ الْأَمْرِ ...» بنابراین مسأله این است که اگر ما مردم را جمع کنیم و بگوییم بگو ببینیم چه می‏گویی و بعد هم در عمل او ببینید یک چیزی گفته احیاناً استخراج رأی سطحی از او شده و بعد زمینه به دست آمده ولی آن جوری نشده، این را ببینید در یک دراز مدت، اگر یک جایی ما احترام به آراء مردم بگذاریم به عنوان این‏که عضو یک جامعه هستید و در واقع مشارکت دارند این چه وحشت دارد؟ این واقعاً برای من سؤال است ما چه وحشتی داریم؟ مگر اسلام با نیروی خودش نباید پیش برود؟ حتماً با اصل قانونی باید ابدیتش تضمین بشود؟ یا باید با نیروی خودش برود؟ اگر ما کوشش بکنیم در هر واحدی واقعاً شخصیت بدهیم به افراد و اعضاء و هدف اصلی روشن باشد به نظر من همه به عنوان یک مسلمان مجاهد تمام تلاششان را خواهند کرد. بنابراین راجع به این مسأله آیه فکر نمی‏کنم این جوری باشد که «حالا تو گوش بده ببین چه می‏گویند بعد خودت تصمیم بگیر.» آن وقت یک مدیر کارخانه از بخش خصوصی یا بخش عمومی را مقایسه کنیم با عقل کلی که مورد آیه، آن بوده است بنابراین به نظر می‏رسد با توجه به معنای خود کلمه شورا که «استخراج الرأی و مراجعه البعض الی البعض» باشد به عنوان این‏که ماهیت بدهیم و اصالت بدهیم و بعد با توجه به این آیه و موقعیتش که «فَبِمَا رَحْمَهٍ مِّنَ اللَّهِ لِنتَ لَهُمْ وَ لَوْ کُنتَ فَظًّا غَلِیظَ الْقَلْبِ ...» شما فکر نمی‏کنید اگر 20 مورد رأی شورا، رأی کارمند، رأی کارگر هرچه برخلاف عمل شد خود به خود یک رضایتی به وجود می‏آید؟ مسأله انحلال را هم من در آن جلسه گفتم این مسأله‏ای که اگر خود شوراهای استان در شوراهای کوچک‏تر نظر بدهند این خیلی طبیعی است همه‏شان شورا هستند همه‏شان منتخب مردم هستند اما یک مجری بیاید یک جا را منحل کند بعد از این‏که منحل شد بگوییم حالا بروید دادگاه صالح مراجعه کن آن هم مدتی طول بکشد دادگستری هم معطل و شورای جدید هم تشکیل نشود یک نارضایتی عمومی را داریم تقریباً پی‏ریزی می‏کنیم من عقیده‏ام این است اگر صلاح باشد ما اعتماد بکنیم به مردم در هر واحدی و این شخصیت را به آنها بدهیم کلمه مشارکت هم که سابقاً در همین اصل بود و حالا بعضی از دوستان رویش نظر دارند حرفی نیست ولی فکر می‏کنید در عمل چه خواهد شد؟ پس بر اتکاء به لغت شورا و با اتکاء بر موقعیت همان آیه «وشاورهم فی الامر» و مقدسه‏اش من فکر می‏کنم یک قدری اگر اساس شوراهای متداول در کشورهای دیگر خیلی بهتر است برای این‏که آنجا هم بشر را تأمین نکرده است اسمشان را شورا می‏گذارند کشورشان را شوروی می‏گذارند اما مردم واقعاً احساس کم شخصیتی می‏کنند برنامه از بالا می‏آید در هر شورایی یک نفر که وابسته است به حزب حاکم در آنجا بالاخره نظر او تأمین می‏شود این است که مردم احسساس کمبود انسانی می‏کنند ما در اسلام می‏خواهیم این احساس کمبود نشود تمام خوبی‏های شوراهای دنیا را داشته باشد و بدیش که بی‏اعتنایی به شخصیت انسانی مردم است که الان در شوراها هست، این نباشد.
موسوی تبریزی- اگر یک نفر ثروتمند گردن کلفت بخواهد دویست نفر، سیصد نفر
</section>
<section type="page" number="1053">
کارگر را استثمار بکند و استرعاب بکند از آنها که حق مشروع و مسلم به آنها ندهد این در اسلام چطور است؟
گلزاده غفوری- اگر ما حقوق مسلم انسانی را بدانیم، انسان، حیوان نیست آقا، این‏که الان اینجا گفتیم تولیدی و غیر تولیدی اصلًا توی ذهن ما این است که تولید یعنی مادی، انسان هم یعنی شکم! کارگر هم یعنی مزد!
موسوی تبریزی- از نظر شرع شما به این سؤال من جواب بدهید.
گلزاده غفوری- مسلماً حقوق انسانی باید تأمین بشود.
موسوی تبریزی- از نظر مالکیت شخصی و شرعی که اسلام محترم شمرده است اگر بخواهد از دست آن کسی که مالک شرعیت این را از دستش بگیرند به تمام معنا اختیارش را از دستش بگیرند این چطور است؟
گلزاده غفوری- به نظر من این بر می‏گردد به همان که ما اصل را بر بی‏اعتمادی و نامسلمانی مردم گذاشته‏ایم اگر مردم مسلمان باشند و به آنها اعتماد داشته باشیم هیچ وقت تصور نمی‏رود که آنها ظلم به کسی بکنند.
موسوی تبریزی- شما به سؤال من از نظر شرع جواب بدهید من اگر فرضاً مالک این کاغذ هستم مقدمات ملکم را هم حاکم شرع امضاء کرده است شما بخواهید بدون مجوز شرعی دستم را از مالم کوتاه بکنید و اختیارش را از من بگیرید این از نظر شرع چطور است؟
گلزاده غفوری- مسلماً مالکیت در حدود و شرایط شرعی مورد احترام هر مسلمانی هست به شرط این‏که قیود و شروطش باشد.
موسوی تبریزی- پس در کارخانه اصل مالکیت کارخانه شرعیت داشته باشد نه این کارخانه‏دارها که اکثراً مالک نیستند آنجا که مالکیت شرعی را امضاء کرده مالک اختیار مال خودش را دارد کارگر اختیار عمل و جانش را برای جلب بین الحقین گفته‏ایم به منظور همکاری در تهیه برنامه و برای این‏که قسط اسلامی و واقعاً عدالت اسلامی اجرا بشود نه از کارگر استثمار بشود و نه از مالک شرعی حقی گرفته بشود این قسط اسلامی است اینها همکاری می‏کنند به صورت شورا، و این‏که فرمودید شورا عبارت از «مراجعه البعض الی البعض و اخذ الرأی» هست آقای طاهری هم پیش از این نفرمودند بعد از آنی که مدیر و کارگر و تمام اعضاء کارخانه که منظورتان هست اینها یک شورایی تشکیل دادند رأی‏هایشان را روی هم ریختند طبق آیه «فوق کل ذی علم علیم» یک رأی ثابت عرضه کردند این اجرای رأی ثابت اختیارش است صاحب کارخانه است اگر تزاحم اجرا پیدا نکرد آن وقت از نظر مسؤولیت شرعی و قانونی یک مطلب دیگری دارد.
نایب رئیس- کم کم به جای طرح یک سؤال شد یک مباحثه بین الاثنین، معمولًا دوستان عزیز تجربه دارند وقتی که بخواهید بحث‏هایی را که اینجا دو سه بار صورت گرفته تکرار بکنید به نتیجه جدیدی نمی‏رسیم چون یک وقت است بحث نشده، خوب باید بحث ادامه پیدا بکند یک وقت است بحث شده آن‏هم نه یکبار، بیش از چند بار ماحصل کلام این است که در میان نمایندگان درباره نقش شورا یک نظر این است که شورا هم در پیشنهاد و بررسی و برنامه‏ریزی دخالت کند هم در تصمیم‏گیری و اجرا، یک نظر دیگر این است که، نه، اجرا مربوط می‏شود به مدیریت، برنامه‏ریزی مربوط می‏شود به همکاری شورا و مدیریت. اتفاقاً دیشب که آقای‏
</section>
<section type="page" number="1054">
نخست وزیر مسأله شورا را مطرح می‏کردند ایشان هم نظرشان با نظر گروه دوم هماهنگ بود، ایشان هم می‏گفتند که از نظر مشورت و نظرخواهی باید سیستم از پایین به بالا باشد ولی از نظر اداره و تصمیم‏گیری و اجرا از بالا به پایین باشد (من تعبیر ایشان را دارم نقل می‏کنم) به هر حال این دو نظر در بین نمایندگان وجود دارد یک نظر این‏که، نه، در تصمیم‏گیری‏های اجرایی هم وقتی ما سهم بدهیم به کارگران و کارکنان و کارکنان دفتری و همه کسانی که زحمت می‏کشند در یک واحد، سهیم شدن آنها در تصمیم‏گیری می‏تواند به پیشرفت کار و انسانی‏تر بودن روابط کمک بکند. این دو نظر وجود دارد ولی این را می‏خواهم عرض کنم که طرفداران نظر دوم، این اصل را نفی و رد که نمی‏کنند می‏گویند کم است و الا این مقدارش را قبول دارند من پیشنهاد می‏کنم فعلًا ما این مقدارش را که اکثریت قبول دارند تصویب بکنیم و تکاملش را اجازه بفرمایید موکول کنیم به مراحل بعدی، چون این دست مجالس قانون‏گذاری آینده را برای این‏که اگر دیدند از نظر مصلحت و موازین اسلامی و موازین کلی و اقتصادی می‏شود در اجرا آنها را هم شریک کنند، نمی‏بندد. این در آنجا نگفته نباشد که مایه نگرانی باشد فعلًا مقداری از آن را که مورد قبول و اتفاق اکثریت است تصویب کنیم و بی‏خود بحث را کش ندهیم ان شاء الله آن نظر دیگر که خود بنده هم در آن جلسه عرض کردم طرفدار سهیم کردن کارکنان در اجرا هستم آن نظر را من و دوستان هم‏فکرمان موکول کنیم به تصمیمات آینده مجلس شورای ملی.
طاهری گرگانی- راه دادن اختیارات را هم ذیل اصل باز گذاشته است.
منتظری- چون در ذیل آن تعقید داشت این‏طور نوشتیم: «به منظور همکاری در تهیه برنامه‏ها و اجرای قسط اسلامی، در واحدهای تولیدی، صنعتی و کشاورزی شوراهایی مرکب از نمایندگان کارگران و دهقانان و دیگر کارکنان و مدیران و در واحدهای آموزشی و اداری و مانند اینها شوراهایی مرکب از نمایندگان گروهای عضو این واحدها تشکیل می‏شود». (چند نفر از نمایندگان- این متن خوب است.)
یزدی- یک سؤال مربوط به ماهیت مسأله دارم.
نایب رئیس- شش نفر دیگر هم قبل از شما اسم نوشته‏اند اگر شما صحبت بفرمایید باید
به آنها هم مجال بحث داده شود.
یزدی- در تصحیح عبارت دخالت کامل دارد.
نایب رئیس- لابد دیگران هم حرف بی‏ربط که نخواهند زد لابد آنها هم نظر اصلاحی دارند، اجازه بفرمایید متن را بخوانم «به منظور همکاری در تهیه برنامه‏ها و اجراء قسط اسلامی در ...»
یزدی- به منظور که آمد، اصلًا ماهیت مطلب عوض می‏شود، اجرای قسط هدف اصل است یا اجراء قسط هدف تأسیس است؟ دوتا مطلب است اگر اجرای قسط هدف اصل باشد همین اختلاف ماهیت امر است که خیلی‏ها قبول ندارند یعنی در قسمت اجرا هم شرکت پیدا بشود ولی اگر اجرا ...
نایب رئیس- معلوم شد که شما بی‏اجازه هم صحبت می‏کنید لازمه‏اش این است که در دو جلسه من اصلًا به شما نوبت ندهم.
یزدی- برای این‏که مطلب روشن بشود من قبول ...
</section>
<section type="page" number="1055">
نایب رئیس- عرض کردم همه می‏خواهند مطلب روشن بشود ما قرارمان این بود که نظم جلسه را رعایت کنیم.
نایب رئیس- روی این اصل قبلًا آقایان صحبت کرده‏اند اگر آقای یزدی برای شما هنوز روشن نیست به آن رأی ندهید. من متن را می‏خوانم:
اصل 3/ 76- به منظور همکاری در تهیه برنامه‏ها و اجرای قسط اسلامی در واحدهای تولیدی، صنعتی و کشاورزی شوراهایی مرکب از نمایندگان کارگران و دهقانان و دیگر کارکنان و مدیران و در واحدهای آموزشی، اداری، خدمات و مانند اینها شوراهایی مرکب از نمایندگان گروه‏های عضو هر واحد تشکیل می‏شود. چگونگی تشکیل این شوراها و حدود وظایف و اختیارات آنها را قانون معین می‏کند.
طاهری اصفهانی- آنجا هم تولیدی راه بیاندازید.
نایب رئیس- بگذارید که اقلًا یک حدودی آن را که شما گفتید حفظ می‏کند. لطفاً آراء خود را در گلدان‏ها بریزید.
 (اخذ رأی به عمل آمد و شمارش آراء به وسیله آقایان دکتر روحانی و عضدی «منشیان هیأت رئیسه» انجام و نتیجه به قرار زیر اعلام گردید)
نایب رئیس- عده حاضر در جلسه هنگام اخذ رأی پنجاه و هشت نفر، تعداد کل آراء پنجاه و نه رأی، (یک رأی اضافی حذف شد) آراء موافق چهل و پنج رأی، آراء مخالف چهار رأی، آراء ممتنع نه رأی و باز هم تصویب نشد.
رحمانی- اجازه بفرمایید افرادی که نوبت گرفته بودند و فرصت نشد بحث کنند، الان صحبت بکنند.
نایب رئیس- پس به هیمن علت رأی نداده بودند؟
رشیدیان- از شما و از برادران عزیز خواهش می‏کنم موقع یک اصل نفرمایند درباره آن قبلًا صحبت شده است بله، قبلًا صحبت شده است اما اجازه بدهید که این دوستان آن‏چه به نظرشان می‏آید بگویند چون مسأله انسانی و اسلامی مطرح است مسأله شرعی را مد نظر دارند یک مسأله دیگر این‏که وقتی اصلی مطرح می‏شود یک عده از آقایان نفرمایند رأی بگیرید، رأی گیرید، این صحیح نیست این را برادران به عهده شخص مدیر و سرپرست جلسه بگذارند که نظم جلسه حفظ بشود و ضمناً باز خواهش می‏کنم وقتی تذکراتی داده می‏شود و پیشنهاداتی، کلماتی گفته می‏شود اینها اصلاح بشود که ما می‏دانیم که این اصل تصویب نمی‏شود ولی باز اصرار هست که به رأی گذاشته بشود باور بکنیم که ما روی ایمان داریم رأی می‏دهیم نه روی تبلیغات.
ربانی شیرازی- آقای یزدی پیشنهاد اصلاح لفظ را داده بودند و این را باید پذیرفت.
نایب رئیس- ببینید بعد از این‏که من صحبت را قطع کردم ده نفر اسم نوشته‏اند و ما تا حالا نزدیک به چهل دقیقه صرف اصلی کرده‏ایم که روز چهارشنبه سه روز پیش مفصلًا روی آن صحبت شده و قرار شده برگردد پنجشنبه رویش کار بشود و روی آن کار شده است و حالا هم آورده‏ایم برای هر اصلی باید یک می‏زان وقت مناسبی برای بحث کردن درنظر گرفت. یک مقدار بحث ها باید در
</section>
<section type="page" number="1056">
جلسه گروه‏ها حل بشود اگر قرار است بعد از آن جلسات از یک عده پنجاه و هفت، هشت نفری باز بیست نفر صحبت بکنند پس فایده آن جلسات دیگر چیست؟ خوب، یک عده‏ای از آقایان سؤال کردند و بنده هم دربست اجازه دادم آقایانی که بعنوان موافق می‏خواهند صحبت بکنند به همه سؤالات پاسخ بدهند. این رویه صحیح و سالم آن هست. موافق و مخالف هم صحبت کردند برای ادامه دادن بحث‏ها یک رویه جدیدی را دوستان در پیش گرفته‏اند ...
ضیائی- در آن وقتی که دو سوم از مجموع، مأخذ اخذ آراء شد زمانی بود که احتمال می‏دادند که همه‏شان روی وظیفه تشریف می‏آورند بنابراین دو سوم آراء از بین 73 نفر احتمال قریبی بود که اغلب اصل‏ها در اینجا تصویب بشود و با غیبت آقایان به علت گرفتاری‏هایی که دارند، مریضند و یا به هر علت دیگر الان از میان 58 نفر قهراً عده‏ای موافق و یک عده‏ای مخالف خواهند بود و شما تشریف داشته‏اید و آقایان هم هستند صبح‏ها اغلب 4 ساعت بحث می‏شود خوب قهراً چند نفری هم مخالف، دیگر آن مقدار مأخذ آراء به دست نمی‏آید من پیشنهاد می‏کنم همیشه دو سوم عده حاضر مأخذ رأی محسوب شود و الا تجربه نشان داده است هر وقت عده حاضرین کم بوده است 48 رأی موافق نمی‏آورد.
تهرانی- از 58 نفر که نمی‏شود 48 نفرشان موافق باشند.
نایب رئیس- البته باید با دوستانی که امروز غایب هستند تماس بگیریم که وضع خودشان را در برابر مجلس روشن کنند و معلوم شود چرا تشریف نمی‏آورند. از غایبین یک نفر هست که از نظر کسالت عذرشان موجه است و علی القاعده باید هفتاد نفر در جلسه حاضر داشته باشیم و به آقای مهندس سحابی پریروز تذکر دادم که قبول پست وزارت منافاتی با شرکت‏شان در جلسات عصرهای مجلس ندارد ایشان هم گفتند سعی می‏کنم شرکت کنم ولی باز تشریف نیاورده‏اند.
ربانی شیرازی- نماینده دولت هم حق دارد در جلسه نمایندگان مردم شرکت کند؟
نایب رئیس- برای رأی دادن خیر، ولی شرکت بله، از نظر آیین‏نامه اشکالی ندارد، منظور این است که موقع انتخابات اعمال نفوذ نشود.
کیاوش- روش جدی‏تری در پیش بگیرید. این دفعه چهارم پنجم است که قرار می‏شود به‏
غایبین تذکر بدهید یا علتش را بپرسید آقا تصمیمی بگیرید که اگر دو سه جلسه نیامدند
کنارشان بگذارید که مردم هم بفهمند.
مقدم مراغه‏ای- راجع به اصلی که رد شد بحث مختصری دارم اجازه بفرمایید عنوان کنم.
نایب رئیس- این را دیگر بگذارید برای موقع طرح مجدد آن.
ربانی شیرازی- اجازه بدهید آقای یزدی پیشنهادشان را برای اصلاح یک کلمه بدهند و با دست رأی‏گیری کنید اگر اشکال آقایان رفع شد دیگر این اصل برای روز بعد نماند.
نایب رئیس- من به آقای یزدی عرض کردم تا جایی که ما بحث را قطع کردیم ایشان نفر هفتم می‏شدند عرض من این بود که اگر بخواهیم عدالت را رعایت کنم باید به نفرات قبلی هم وقت صحبت بدهم پس اجازه بدهید این قسط اسلامی را که می‏فرمایید در اداره جلسات رعایت بکنم.
</section>
<section type="page" number="1057">
4- ادامه بحث و تصویب اصل 4/ 76 (اصل یکصدو ششم)
نایب رئیس- اصل 4/ 76 را می‏خوانم:
اصل 4/ 76- انحلال شوراها جز در صورت انحراف از وظایف اصلی ممکن نیست. مرجع تشخیص انحراف، ترتیب انحلال شوراها و طرز تشکیل مجدد آنها را قانون شوراها معین می‏کند، ولی به هر حال شورا در صورت اعتراض به انحلال حق دارد به دادگاه صالح شکایت کند و دادگاه موظف است خارج از نوبت به آن رسیدگی نماید.
بشارت- منم با این اصل مخالفم.
رحمانی- من هم مخالفم.
خامنه‏ای- دو نکته کوچک لفظی است که می‏خواهم تذکر بدهم «انحراف از وظایف اصلی» این مفهوم گنگی است بین اصل و فرعی اشکال ایجاد می‏کند «وظایف و اختیارات قانونی» به نظر من بهتراست، دیگر این‏که ما از این خارج از نوبت‏های دادگاه سابقه خوبی نداریم ظاهر خارج از نوبت این است که همان روز رسیدگی کند ولی اگر خارج از نوبت پشت سر هم باشد دعاوی دیگری هم هست گاهی یک ماه ممکن است طول بکشد. با این‏که اینجا تعیین روز یک قدری سنگین است من فکر می‏کنم که این هم خوب نیست و باید برای آن فکری کرد. تعیین چند روز، یعنی ده روز پانزده روز چقدر؟
نایب رئیس- این‏که ما آن وظایف اصلی را قانونی بکنیم عبارت روشن‏تر و قاطع‏تر است معقول به نظر می‏رسد از نظر دوستان همین‏طور است؟ (عده‏ای از نمایندگان- بله) پس، از این نظر آقای خامنه‏ای استفاده می‏کنیم.
ضیائی- بااین اصل موافقم.
طاهری گرگانی- اگر چنان‏چه مرجع تشخیص انحراف و ترتیب انحلال غیر از دادگاه‏های صالح باشد باز ذیل قابل جمع است ولی چنان‏چه مرجع دادگاه صالح باشد باز بعد از این‏که دادگاه صالح حکم کرد و دو مرتبه باز می‏توانند به دادگاه صالح شکایت کنند فکر می‏کنم روشن نیست.
حجتی کرمانی- همان ابهامی که در آن اصل گفتم اگر رفع نشود از نظر مجالس قانون‏گذاری آینده ممکن است موجب سوء استفاده‏هایی بشود در اینجا هم به نظرم می‏رسد که باید یک جوری حل بشود مضافاً به این‏که در رأی‏گیری سابق مسأله‏ای هست که‏
نمی‏دانم بگویم یا نه (یک نفر از نمایندگان- نگویید) چشم.
رشیدیان- سؤال این است که این اصل همان است که دوتا اشکال اساسی داشت یکی این‏که این شوراها زیر نظر چه مرجعی انتخابات را شروع می‏کنند و تشکیل می‏شوند که همین سؤال آن موقع از مجلس و جناب‏عالی شد و جواب قانع‏کننده‏ای نشنیدیم اگر زیر نظر وزارت کشور و دولت باشد شوراها ممکن است در آینده در قبضه قدرت دولت قرار بگیرند. باید مرجعی که انتخابات اینها را زیر نظر می‏گیرد روشن شود یکی هم مرجع انحلال.
مکارم شیرازی- با این اصل موافقم.
بیت اوشانا- اینجا نوشته شده این انحلال شوراها جز در صورت انحراف از وظایف اصلی ممکن نیست چون نقطه نظر اصلی مردم و قانون اساسی تشکیل شوراها است نه انحلال آنها، بعد از
</section>
<section type="page" number="1058">
این باید قید شود و مراجع اجرایی «دولت و مراجع اجرایی موظفند تسهیلات لازم را جهت تشکیل و گسترش شوراها ایجاد نمایند» عوض قید بعدی، برای این‏که منظور اصلی تشکیل و گسترش شوراها است.
ربانی شیرازی- این لفظ به هر حال با این‏که یک حال بیشتر نیست و آن حال انحلال است.
نایب رئیس- یعنی مرجع تشخیص هر که باشد، کیفیت انحلال هرچه می‏خواهد باشد خواسته‏ایم بگوییم فرق نمی‏کند اینها حق شکایت دارند. آقای بشارت به عنوان مخالف بفرمایید.
بشارت- بسم الله الرحمن الرحیم. به نظر من بعد از مسأله رهبری مهم‏ترین مسأله در سیاست کشورداری ما مسأله شوراها هست این اصل با توجه بر این‏که اصل قبلی ردی نیاورده الان حتی به رأی‏گذاری آن‏هم اشکال دارد اولًا در مسأله شوراها درست است که ما ضوابط اسلامی را باید کاملا رعایت کنیم و از خودبینی که اسلام معین کرده تجاوز نکنیم ولی یک مقدار هم باید آینده‏نگر باشیم من یک سؤال دارم که چرا برحسب آن پیش‏بینی که قبلًا شده بود که بنا بود از متفکرین و محققین و کارشناسان در موارد لازم دعوت بشود و از افکارشان استفاده بشود که اگر هم دعوت شده من اطلاعی ندارم و باید علناً می‏فرمودند که ما از چنین افرادی دعوت می‏کنیم در جلسه خصوصی که استفاده کنیم، تا لااقل ملت ما بدانند که ما حتی از آنهایی که در اطاق‏ها نشسته‏اند و مقاله می‏نویسند و افکار انقلابی خودشان را عرضه می‏کنند و جو زمان، هم متوجه آنها هستند و فارغ البال هستند خواسته‏ایم ولی نیامدند. (مکارم شیرازی- از آنها مکرر دعوت شده است.) خوب اگر دعوت شده باید ملت بدانند غالباً اساتیدی که در محضرشان هستیم اینها با یک سری کارخانه‏دارها یا بازاری‏های متدین و باخدا که هیچ وقت خیانت به کارگرشان نکردند و اجحافی هم نکردند با اینها رابطه دارند شما توجه ندارید که این سرمایه‏دارها چقدر موذی هستند شما الان عامل استثمار جهان را امپریالیزم می‏دانید اینها درس‏هایشان را خیلی روان خواندند فکر صد سال آینده‏شان را هم کردند خوب می‏دانند که چه بکنند و کارخانه‏دارها و سرمایه‏دارهای وابسته به امپریالیزم اینها هم خیلی قشنگ می‏دانند چه بکنند برای این‏که نفرمایید از موضوع این اصل تجاوز کردی عرض می‏کنم که این اصل تمام به نفع همان کارخانه‏دارهاست یعنی اینها این‏قدر موذی هستند که می‏آیند چون پول دارند همان شورایی را که تشکیل شده به نحوی می‏خرند هر روز بین شورا و مدیر عامل و کارفرما یک دعوای صعودی به وجود می‏آید و اعضای شورا شکایت می‏کنند به آن دادگاه خارج از نوبت سر شورا به دعوا گرم است. آن‏هم کار خودش را می‏کند کارگرها هر روز اعتراض می‏کنند که این شورا کاری از عهده‏اش بر نمی‏آید، شورایی که در اجرا نمی‏تواند هیچ کاری بکند به این شورا بگوید همکاری بکن. همکاری و اجرای قسط اسلامی بعد از آن است که ما بنیان را در دست کنیم. (هاشمی‏نژاد- بحث آقای بشارت راجع به اصل قبلی است.) در زمینه انحلال به طور خلاصه بگویم این اصل به نفع کارخانه‏دار است به نفع سرمایه‏دار است و این نمی‏تواند تا آن اصل قبلی بر همان اساس که ...
نایب رئیس- آقای بشارت توجه بفرمایید من همان اول خواستم به جناب‏عالی تذکر بدهم که گویا شما فقط این ورقه دستور جلسه امروز را مورد توجه قرار داده‏اید و فکر کرده‏اید که حالا که تکلیف اصل 3/ 76 مشخص نشد 4/ 76 طرحش نابجا و بی‏مورد است این‏طور نیست ما قبل از این اصل دو اصل دیگر داشتیم مربوط به شوراها، شورای روستا بود شورای‏
</section>
<section type="page" number="1059">
بخش بود و این می‏شد انحلال، اتفاقاً بیشتر مربوط به جایی است که اصطکاکی پیدا شود بین شوراها و بین مسؤولان و بیشتر بحثی هم که ما در جلسه کردیم ناظر به این قسمت‏ها بود بنابراین اصل 4/ 76 را مخلوط نفرمایید اعم از این‏که اصل 3/ 76 به همین صورت تصویب شود یا با تغییر تصویب شود، اصلًا مطرح باشد یا نباشد اصل 4/ 76 را با توجه به کلیه بحث‏های مربوط به شوراها مطرح کرده ایم.
بشارت- به هر حال منظورم این است که این اصل فایده‏ای ندارد بایستی اول توجه کاملی روی اصل 3/ 76 بشود بعد این اصل مطرح بشود.
نایب رئیس- بنابراین یک مخالف صحبت کرد یک موافق هم می‏آید صحبت می‏کند آقای ضیائی به عنوان موافق صحبت می‏کنند بفرمایید. (ضیائی- بنده فرصتم را به آقای مکارم می‏دهم.) آقای مکارم بفرمایید. (مکارم- بسم الله الرحمن الرحیم.) آقای مکارم یک لحظه تأمل بفرمایید. ما قبل از این راجع به شوراها پنج اصل تصویب کرده‏ایم و انواع شوراها را قبلًا رویش رأی داده‏ایم و تصویب شده و تنها بحث در اصل 3/ 76 بوده که هنوز به نتیجه روشن نرسیده و اصل 4/ 76 ناظر به همه اصول قبلی می‏تواند باشد و تأثیری هم ندارد حالا آقای مکارم صحبت بفرمایید.
مکارم شیرازی- بسم الله الرحمن الرحیم. همان‏طوری که بیان کردند اصول متعددی درباره شوراها تا به حال تصویب شده و می‏دانیم شوراها همان‏طور که یکی از بهترین ارگان‏های مملکت هست اگر خدای نکرده انحراف پیدا بکند یکی از بدترین وسائل هرج و مرج خواهد شد بنابراین همان‏گونه که باید در قانون، شوراها را پیش‏بینی کرد و نظام را به صورت شورای صحیحی که قرآن دستور به ما می‏دهد ترتیب بدهیم همین‏طور اگر شوراها منحرف شدند ما وظیفه داریم یک مرجع صالحی برایش تعیین کنیم و فلسفه نوشتن این اصل هم در اینجا همین است که ما نگذاریم یک وقت از شوراها نتیجه معکوس بگیریم یا خدای نکرده یک وقت شوراها مقدمه‏ای بشود برای تجزیه‏طلبی در بعضی از مناطق، مادام که شوراها در پیشبرد اهداف جامعه اسلامی همکاری می‏کنند باید همه‏گونه پشتیبانی از آنها کرد اگر خدای نکرده یک وقت منحرف بشوند باید در آنجا جلویش را گرفت هر چیزی که بسیار خوب است انحرافش بسیار خطرناک است و آن وقت با توجه به این اصل تنظیم شده البته من نمی‏خواهم بعضی از مسائلی را که در جلسه مشترک گفته شده اینجا تکرار کنم اما یک اشاره می‏کنم آقایان نظر مبارکشان هست این‏که در اینجا نوشته شد «قانون تعیین می‏کند» براساس یک مطلبی بود و آن این بود که چون شوراها در مملکت ما دارد تازه پیاده می‏شود ما نباید در قانون اساسی دست و پای قانون‏گذاری آینده را ببندیم بلکه باید در قانون اساسی مسائل را یک قدری کلی‏تر پیاده کنیم که همه روز مجبور نباشیم قانون اساسی را عوض کنیم و اختیار تصمیم‏گیری در جزییات را بگذاریم در اختیار مجلس شورای ملی آینده که نمایندگان ملت محسوب می‏شوند آنها هم طرقی می‏ریزند برای اجرای شوراها و طرحی می‏ریزند برای انحلال آنها، اگر یک وقت به مشکلی برخورد کردند طرح‏شان را اصلاح می‏کنند و این قانون اساسی ما دست و پای آنها را نمی‏بندد این فلسفه این معنا بود که در قانون اساسی نباشد مرجع انحلال کلی ذکر بشود و قانون آینده را مجلس شورای ملی معین کند و اما این‏که آقای بشارت گفتند این به نفع کارخانه‏دارهاست من هرچه نگاه می‏کنم می‏بینم در اینجا هیچ چیزی به نفع کارخانه‏دارها نیست و من متأسفم یک‏
</section>
<section type="page" number="1060">
جمله‏هایی اینجا گاهی گفته می‏شود که خدای نکرده باعث سوء تفاهم می‏شود ما اینجا نوشتیم نمایندگان مردم تکلیف انحلال را تعیین کنند نمایندگان سی و شش میلیون جمعیت مسلمان این مملکت و همچنین اقلیت‏های مذهبی اینها طرفدار کارخانه‏دارها هستند؟ اینها از قشرهای مختلف مخصوصاً کشاورزان و کارگران که اکثریت را تشکیل می‏دهند انتخاب می‏شوند و بنابراین نمایندگان کارخانه‏دارها نیستند ما حق را در اینجا داده‏ایم به دست نمایندگان آینده ملت که آنها طرز انحلال و مرجع انحلال را معین کنند کجای آن به نفع کارخانه‏دار محسوب می‏شود؟ من عرضم را تمام کنم و اما این‏که بعضی فرمودند در اینجا مرجع بیان نشده باید عرض کنم مرجع بیان شده این‏که بعضی فرمودند ابهام دارد فرق است بین کلی گفتن و مبهم گفتن، در این اصل هیچ ابهامی‏نیست، قانون آینده یعنی مجلس شورای ملی نمایندگان می‏نشینند مرجع را معین می‏کنند که آیا شوراهای بالاتر باید شوراهای زیردست را منحل کنند یا مجلس شورای ملی یا مقامات قضائی، این را نفرمایید ابهام دارد این کلی است هیچ ابهامی ندارد حق را به دست مجلس شورای ملی آینده داده‏ایم که بنشینند مرجع انحلال را معین کنند، بنابراین کلی گفتن و دست را بازگذاشتن در بررسی مسأله‏ای که هنوز مورد تجربه قرار نگرفته تا بشود احیاناً اینها را به نفع مردم کم و زیاد کرد، این هیچ‏گونه ابهامی ایجاد نمی‏کند و با توجه به این مسأله من فکر می‏کنم نظر همه آقایان رعایت شده است دیگر جایی نمی‏ماند که ما در آن تردیدی داشته باشیم و اگر موافقت با کفایت مذاکرات بشود اصل به رأی گذاشته می‏شود.
نایب رئیس- سؤال آقای طاهری گرگانی این است که می‏گویند در ذیل عبارت این‏گونه نوشته شود که به هر حال شورا در صورت اعتراض به انحلال حق دارد به دادگاه صالح شکایت کند و دادگاه موظف است خارج از نوبت به آن رسیدگی کند. قید بشود در موردی که آن مرجع قبلی دادگاه نباشد.
مکارم شیرازی- بله ایشان این موضوع را فرمودند و جوابش این است ما این اصل را به همین صورت می‏گذاریم در اختیار مجلس آینده و بگذارید آنها قید بگذارند یعنی آنها نگاه می‏کنند می‏بینند از یک طرف آمده‏اند دادگاه را مرجع قرار داده‏اند از یک طرف دو مرتبه می‏خواهند به دادگاه شکایت بکنند آنها طبعاً در قانون آینده‏ای که برای مرجعیت انحلال خواهند نوشت فرق می‏گذارند بین آن دادگاهی که منحل می‏کند و آن دادگاهی که مرجع شکایت است این وظیفه ما نیست که اینها را از هم جدا کنیم این وظیفه قانون‏گذاران آینده است که این کار را خواهند کرد.
طاهری گرگانی- ممکن است قانون‏گذار در مجلس شورای ملی این استفاده را بکند که شما در نظر گرفتید که مرجع تشخیص انحلال غیر از دادگاه باشد.
مکارم شیرازی- من یک جمله دیگر جواب ایشان را می‏دهم و عرایضم را تمام می‏کنم جواب این است که حتماً آنها 270 نفر یا 300 نفر نمایندگان ملت، این مقدار می‏فهمند که ممکن است یک دادگاه عادی، یک دادگاه پایین‏تر مرجع انحلال باشد یک دادگاه بالاتر مرجع شکایت باشد لازم نکرده از نوشتن این جمله‏ها در آنها استفاده بکنند همان‏طور که ما استفاده نمی‏کنیم از این جمله که حتماً مرجع انحلال باید غیر از دادگاه باشد آنها هم طبعاً افراد متفکری دارند هیچ وقت یک چنین استنباطی نخواهند کرد.
</section>
<section type="page" number="1061">
نایب رئیس- اجازه بفرمایید آقای طاهری خواهش می‏کنم. کسی روی استنباط خودش دیگر استبداد نشان ندهد سؤالی را خیلی روشن مطرح کردیم استنباط خودتان را فرمودید آقایان دیگر هم استنباطی دارند این‏قدر روی این موضوع سخت نگیرید. خوب ما سؤالات را پرسیدیم پاسخ داده شد موافق و مخالف هم صحبت کردند برای رأی‏گیری ...
هاشمی‏نژاد- در زمینه انحلال شوراها آن‏چه که تنها آفت آن است مسأله مقامات اجرایی است این یک ...
نایب رئیس- آقایان یک کیفیتی را برای اداره جلسه درنظر گرفتید و خودتان باید پذیرای آن باشید که این شما می‏فرمایید دیگر تذکر نیست شما می‏خواهید به عنوان یک اصلاح مخالفت با قسمتی از این اصل بکنید.
هاشمی‏نژاد- پس اجازه بدهید به صورت پیشنهاد بنویسم و خدمتتان بدهم.
نایب رئیس- بله بنویسید لطف کنید نظر دوستان این است که وقتی ما در جای خودش تصویب کنیم که دادگاه‏ها همه یک مرحله‏ای هستند آن دیگر تخصیص دهنده این‏گونه اطلاعات است حداکثر که از یک اطلاق فراتر نیست این است که اینها روی رأی دوستان اثر نگذارد آنجا هم شما آن روز در جلسه فرمودید برای این‏که اگر این جزییات بخواهد باشد ...
طاهری گرگانی- آقای دکتر بهشتی روی فرمایش خود جناب‏عالی پس مرجع را غیر از این دادگاه صالح باید قرار بدهیم. اگر مرجع انحلال را که قاعدتاً باید در مسائل حقوقی دادگاه‏ها باشد اگر بخواهید دادگاه قرار بدهید با این ذیل و با یک مرحله‏ای بودن هیچ رابطه‏ای ندارد.
نایب رئیس- این موضوع توضیح داده شد که مرجع غالباً غیر از دادگاه است روی همان بحث‏هایی که قبلًا شد که ممکن است بگویند شورای شهرستان مرجع اظهار نظر درباره شورای روستا باشد، می‏ماند یک مورد اگر آن یک مورد بود تصمیماتی گرفته می‏شود که دادگاه یک مرحله‏ای است این اطلاق را تقیید می‏کنید و این نشان‏دهنده آن است. خوشبختانه ما حالا که داریم قانون اساسی را بررسی می‏کنیم خیلی راحت فلسفه و وجه عمومات و اطلاقات را در ادله احکام درک می‏کنیم که اگر قرار باشد یک حکمی را چنان بیان بکنند که هیچ عموم و اطلاقی نداشته باشد که بعداً بخواهد بیان بشود با چه دشواری‏هایی رو به رو می‏شویم.
رحمانی- می‏خواستم عرض کنم که آقایانی که به عنوان موافق صحبت می‏کنند خودشان را مسؤول بدانند که جواب سؤالات را بدهند نه فقط صحبت کنند و به نظر خودشان هر وقت خسته شدند یا صلاح دانستند از عرصه منبر پایین می‏آیند این صحیح نیست با این ابهاماتی که هست و در یک جا نوبت نمی‏رسد و در جاهای دیگر به همین صورت یا جواب سؤال‏ها داده نمی‏شود این است که خواه و ناخواه بالاخره یک آرایی گرفته می‏شود.
نایب رئیس- در مورد سؤال آقای هاشمی‏نژاد عرض کنم که این سؤال دیروز مطرح شد و رد شد و حالا من این اصل را برای رأی‏گیری می‏خوانم:
اصل 4/ 76- انحلال شوراها جز در صورت انحراف از وظایف قانونی ممکن نیست، مرجع تشخیص انحراف، ترتیب انحلال شوراها و رز تشکیل مجدد آنها را قانون شوراها معین می‏کند.
</section>
<section type="page" number="1062">
دکتر ضیائی- ضرورتی ندارد بنویسیم «قانون شوراها معین می‏کند» این‏طور بشود «قانون معین می‏کند».
نایب رئیس- ضرورتی البته ندارد «قانون معین می‏کند» هم اگر بنویسیم کافی است.
منتظری- این «شوراهای» اول را بزنید و این‏طور نوشته شود «انحراف و ترتیب انحلال و طرز تشکیل مجدد آنها را قانون شوراها معین می‏کند».
نایب رئیس- این‏طور که نمی‏شود آن مضاف الیه و آن انحراف است.
دکترضیائی- چون قانون شوراها را شورای انقلاب نوشته است نمی‏شود.
نایب رئیس- عرض کردم اگر نباشد هیچ ضرورتی نمی‏زند. برای رأی‏گیری می‏خوانم:
اصل 4/ 76 (اصل یکصد و ششم)- انحلال شوراها جز در صورت انحراف از وظایف قانونی ممکن نیست مرجع تشخیص انحراف، ترتیب انحلال شوراها و طرز تشکیل مجدد آنها را قانون معین می‏کند ولی به هر حال شورا در صورت اعتراض به انحلال حق دارد به دادگاه صالح شکایت کند و دادگاه موظف است خارج از نوبت به آن رسیدگی نماید.
نایب رئیس- نسبت به این اصل با ورقه رأی گرفته می‏شود.
 (آقایان دکتر روحانی و عضدی در محل نطق حاضر شدند و پس از شمارش آراء نتیجه به قرار زیر اعلام گردید)
نایب رئیس- نتیجه رأی‏گیری را اعلام می‏کنم: عده حاضر در جلسه هنگام اخذ رأی پنجاه و نه نفر، تعداد کل آراء پنجاه و نه رأی، آراء موافق چهل و نه رأی، آراء مخالف دو رأی آراء ممتنع هشت رأی بنابراین اصل 4/ 76 با چهل و نه رأی موافق به تصویب رسید، تکبیر (حضاران سه مرتبه تکبیر گفتند). خوب ما یک اصل 76 داشتیم و آن‏که دراثناء برگرداندیم برای تکمیل به گروه، والا ردیف اصلمان 83 بود که حالا رسیده‏ایم به اصل 84 البته طبیعی است که این رقم‏ها تغییر پیدا خواهد کرد.
دکتر قائمی- عرض کنم غیر از این اصل قبلی که مطرح شد ولی تصویب نشد اگر آن به تصویب برسد اصول مربوط به شوراها تمام می‏شود در حالی که خیلی از مسائل شوراها بلاتکلیف می‏ماند. مثلًا در مورد تعارض آیین‏نامه‏های تهیه شده توسط شوراها، تعارض تصمیماتی را که شورای یک استان می‏گیرد که بن‏بستی ایجاد می‏کند.
نایب رئیس- این مسائل را قانون شوراها باید معین کند.
دکتر قائمی- ولی در قانون اساسی ذکری از این مسائل نشده.
5- طرح اصل 84
نایب رئیس- چرا آقا شده تفاصیل فراوان است اینها را قانون معین می‏کند حالا اصل 84 مطرح است قرائت می‏کنم:
اصل 84- به منظور تحقق بخشیدن به اصل ولایت امر و امامت است موضوع اصل 5 همین قانون که ضامن اسلامی بودن نظام اجتماعی ایران و حاکمیت ملت بر سرنوشت خویش است و به دوگانگی میان حکومت شرعی و حکومت عرفی پایان می‏دهد، رهبر یا شورای رهبری در اداره امور کشور مسؤولیت‏هایی را که در اصول بعد تعیین می‏شود برعهده می‏گیرد.
</section>
<section type="page" number="1063">
نایب رئیس- آقای شهزادی شما نظری دارید؟
موید شهزادی- من مخالف ولی فقیه نیستم ولی مخالف این «رهبر یا شورا» هستم من می‏خواهم بگویم رهبر و شورا هر دو باید همراه باشد زیرا طبق رویه پیغمبر که همیشه در کارها مشورت می‏کرد غیر از مورد رأی و جنگ خندق یکی از آن موارد عدیده هست و همین‏طور 120 سال بعد از این‏که امام درگذشت تا ما برویم یک فقیه دیگری را انتخاب کنیم یک مدتی وقت خواهد گذشت و بعد دوباره اگر موفق نشدیم باید شورای رهبری انتخاب کنیم و این هم طول خواهد کشید و در این مدت سرنوشت ملت و دولت چه خواهد شد بنده پیشنهاد می‏کنم رهبری و شورا هر دو توأماً همیشه باشند.
نایب رئیس- لطفاً نفر موافق به این سؤال جواب بدهد. آقای سبحانی بفرمایید.
سبحانی- من یک تذکری دارم و آن این است که وجود یک رهبر با آن شرایطی که ما در آن لصل 5 گفتیم، این در حقیقت یک فایده دیگری دارد که در این اصل بیاید از این حاکمیت ملت بهتر است وجود یک فقیه عادل و آگاه با آن شرایط، این حافظ آزادی است و جلوگیری از استبداد می‏کند و ما عملًا این را لمس کرده‏ایم که هر موقع یک فقیه مقتدر در اجتماع ما بوده است چه در گذشته و چه در حالا این واقعاً به آزادی‏های ملت کمک می‏کند و تا حدودی یا اساساً جلوی استبداد را می‏گیرد هم در زمان مراجع گذشته ما این را دیده‏ایم و هم در حالا، با تذکراتی که صبح عرض شد اگر به جای این جمله «و حاکمیت ملت بر سرنوشت خویش» این جمله گفته بشود که آن شبهه‏ها هم رفع بشود «برای حفظ تثبیت آزادی و جلوگیری از هر نوع استبداد» این اگر جانشین آن جمله بشود هم اشکال بعضی‏ها رفع می‏شود و هم اشاره به کی، فایده ملموس کرده‏ایم که فایده ملموس مربوط به یک فقیه مقتدری است در گذشته و حالا.
نایب رئیس- آقای آیت شما موافقید یا مخالف؟ (آیت- من موافق مشروط هستم.) آقای مهندس دانش‏راد شما؟
دانش‏راد- سؤالی دارم و آن این است اینجا صحبت از ولایت امر و امامت است شده است ولایت امر روشن است کلمه است را تا دو سه ساعت پیش من فکر می‏کردم که یعنی پیروان دین اسلام. توضیحی آقایان علماء به من دادند که نه این‏طور نیست امت یعنی ملت و در بر می‏گیرد تمام افراد کشور را که تابع جمهوری اسلامی‏هستند اگر این معنی صحیح است حرفی ندارم ولی اگر امت تنها پیروان دین اسلام را در بر می‏گیرد در این صورت تکلیف اقلیت‏های دینی دیگر چه می‏شود؟ آیا آنها امامتی برایشان هست و با توجه به این‏که آنها بپذیرند این امامت را، آیا این امامت برای آنها هست یا نه؟ در حال حاضر هست در آینده چه می‏شود؟
نایب رئیس- متشکرم این موضوع را هم باز موافق پاسخ می‏دهد، آقای طاهری گرگانی شما موافقید یا مخالف؟ (طاهری گرگانی- من یک اشکال عبارتی داشتم که رفع شد.) آقای یزدی شما؟ (یزدی- موافقم.) آقای منتظری شما؟
منتظری- من در این عبارت یک تضادی می‏بینم و عبارت را اصلاح کردم به طوری که تضاد نداشته باشد البته عبارت قبلی غلط است و من رأی هم نخواهد داد.
نایب رئیس- پس شما مخالفید. آقای پرورش شما؟
پرورش- این اصلی که اینجا ذکر شده به اعتبار این‏که خود مسأله شورای رهبری همین‏طور که برادران صبح هم گفتند یک مسأله بنیادی است و تاکنون هم نبوده مجموعه آن چیزی‏
</section>
<section type="page" number="1064">
که بوده یعنی ابعاد و اضلاع و زوایای مختلف این بحث بایستی در دست باشد تا بررسی کامل بشود تا روی این اصل بشود قضاوت کرد و به آن رأی داد و این اصلی که اینجا ذکر شده است درست مثل یک پاراگرافی است از یک کتاب که در معرض آراء و افکار گذاشته شده است و درست مثل یک پاراگرافی است از یک کتاب که در معرض آراء و افکار گذشته شده است و درست مثل یک ساختمانی است که یک گوشه آن فقط ساخته شده است و می‏خواهند روی کلش قضاوت کنند از این جهت من نمی‏خواهم عرض بکنم که تا مجموعه این بحث و ماکت کلی‏اش تعیین نشود و دست نیاید نمی‏شود روی این اصل قضاوت کرد.
نایب رئیس- من یک توضیح می‏دهم چون این مسائل مربوط به اداره ساده جلسه هست جلوتر عرض شد که ما گاهی در اصول از یک ارگان‏هایی نام نمی‏بریم ولی اگر بعداً معلوم شد که این ارگان تصویب می‏شود می‏آید در کنار ارگان‏های دیگری که نام برده‏ایم گاهی منطقه این است که ارگانی را تصویب خواهیم کرد، از یک ارگانی نام برده‏ایم اگر بعداً تصویب نشد فقط نام آن ارگان را از این اصل بر می‏داریم ولی اصل به قوت خودش باقی است بنابراین یا در اصول آینده ما درباره تشکیل شورای رهبری به یک نتیجه روشن می‏رسیم، خوب اینجا هست، یا نمی‏رسیم روشن است که در آن موقع در مرحله نهایی این فقط یک کلمه شورا از اینجا برداشته می‏شود و بقیه اصل به حال خودش می‏ماند این به عنوان یک مبنا برای سایر اصولی که در آینده خواهیم داشت خواهد بود ما بالاخره که نمی‏توانیم تمام اصول قانون اساسی را یکجا تصویب کنیم اینجا یک ارگانی را نام می‏بریم که در 30 اصل دیگر به آن می‏رسیم و هرگز نمی‏توانیم صبر کنیم تا این 30 اصل بگذرد این بود که قبلًا قرار گذاشتیم با هم گفتیم نام بردن یا نام نبردن هیچ کدامش فرقی ندارد منتها برحسب این‏که در مظان باشد اگر در مظان این است که نیست نام نمی‏بریم اگر در مظان این است که هست نام می‏بریم و این موضوع رأی دوستان را متزلزل نکند شما یا در آینده می‏بینید که شورا را مجلس تصویب می‏کند که خود به خود این اصل با قید «یا شورا» تصویب می‏شود و اگر دقت بفرمایید شما در اصل پنجم قبلًا با همین عبارت هم رأی داده‏اید گفتید رهبر و در صورتی که نباشد شورای رهبری تشکیل می‏شود به یک معنی، در این حد قبلًا هم رأی داده شده است به هر حال این موضوع دوستان را نگران نکند که این حالت توقف از بین برود.
پرورش- منظور من رهبر یا شورای رهبری نبود بلکه گفتم این اصلی که اینجا هست فقط یک سلسله ادعا در آن شده است و در این اصل باید توجه به این نکته داشت که ضامن اسلامی بودن نظام ایران و حاکمیت ملت بر سرنوشت خویش اینها یک سری ادعا هست باید این مجموعه اول دست خود آقایان باشدکه ببینند آیا این حاکمیت ملی با رهبر یا شورای رهبری تعارض پیدا نمی‏کند، روند کلی این بحث و جریان این بحث را در کنار هم باید بفهمند تا بشود روی این اصل نظر داد. (نایب رئیس- این مربوط به شورای رهبری نیست.) من عرض نکردم شورای رهبری.
نایب رئیس- من از مطلب قبلتان این‏طور فهمیدم. آقای مراغه‏ای شما؟ (مقدم مراغه‏ای- مخالفم.) آقای رشیدیان شما؟
رشیدیان- اول عرض کنم دراین جمله آخر که می‏گوید «رهبر یا شورای رهبری در اداره امور کشور مسؤولیت‏هایی را که در اصول بعد تعیین می‏شود» از این جمله این مطلب‏
</section>
<section type="page" number="1065">
استنباط می‏شود که ما ابتدا به ساکن می‏خواهیم اصل رهبری را مطرح کنیم و یک وظایفی را تدوین و وضع بکنیم و به عهده رهبر بگذاریم و حال آن‏که شرعاً این مسؤولیت‏ها به عهده او نیز هست چه ما انتخابش بکنیم یا نکنیم و ما حق نداریم که مسؤولیت‏های او را از پیش معین بکنیم اگر رهبر است و شرایط رهبری را دارد، خودش مسؤولیت‏های خودش را می‏داند بهتر آن است که بگوییم رهبر یا شورای رهبری مسؤولیت‏هایی را به عهده می‏گیرد یا به عهده دارد به این صورت باشد. یک مسأله دیگر آن است که آقای پرورش فرمودند و گمان می‏کنم آقای منتظری هم می‏خواهند اشاره به همین موضوع بکنند حاکمیت ملت و اصل ولایت است یک مسأله دیگر این‏که ببینیم این ولی امر چگونه تعیین می‏شود. با بحث‏هایی که قبلًا شده من اینجا راه تعیین و انتخاب و مشخص شدنش را نمی‏بینم. (نایب رئیس- در اصول بعد می‏آید.) اصول بعد پیش من هست و در آنجا هم نمی‏بینم.
نایب رئیس- بازهم داریم و همه‏اش اینها نیست، آنهایی که صبح مطرح شد قسمتی از آن است. آقای موسوی زنجانی بفرمایید.
موسوی زنجانی- جمله‏ای نوشته شود که معنی داشته باشد این جمله رسا نیست.
نایب رئیس- بسیار خوب، آقای دکتر ضیائی بفرمایید. (دکتر ضیائی- بنده با این اصل موافقم.) آقای حسینی هاشمی بفرمایید. (حسینی هاشمی- بنده مخالف مشروط هستم.) آقای رحمانی بفرمایید.
رحمانی- عرض کنم که لزومی ندارد اصول متعددی قرار بدهند اصول بعدی را هم همین جا منظور بدارید «مسؤولیت‏های ذیل را به عهده دارد» و تمام بشود.
نایب رئیس- آقای ربانی املشی فرمایشی دارید؟ (ربانی املشی- بنده موافقم.) آقای حجتی کرمانی بفرمایید.
حجتی کرمانی- عرض کنم که دنباله سؤال آقای پرورش است و من این مسأله را خیلی مبهم می‏دانم برای این‏که ما نمی‏دانیم به چه مسؤولیت‏هایی در این اصل رأی می‏دهیم، چون نوشته که مسؤولیت‏هایی را که در اصول بعد تعیین می‏شود به عهده می‏گیرد آن مسؤولیت‏هایی که در اصول بعد تعیین می‏شود اگر روشن بود معلوم می‏شد چه هست و ما می‏توانستیم رأی بدهیم اصلًا امکان رأی دادن به این اصل نیست، برای این‏که مسؤولیت‏ها روشن نیست و در ضمن این‏که اصل اشکال آقای پرورش جاودانه شد و یک جور اشتباهی در فهم سؤال آقای پرورش را از جانب شما صورت گرفت که رهبر یا شورای رهبری را فرمودید که بعداً معلوم می‏شود که کدام یک از اینها خواهد بود، اصولًا وقتی شما این مسائل را واگذار می‏کنید به عهده موافق که جواب بدهند دیگر احتیاجی نیست که شما جواب بدهید.
نایب رئیس- آقا اینها مربوط به توضیحاتی است که نمی‏توانیم انبار بکنیم موافق باید بیاید مطالب را اینجا بگوید، این مربوط به کیفیت برخورد با اصول است که من باید جواب بدهم، در مورد سؤال اول هم همین‏طور ایت، عرض می‏شود که مسؤولیت‏هایی را شما به آن رأی می‏دهید که در اصول آینده رأی می‏آورد یعنی شما اینجا رأیی که می‏دهید این است، مسؤولیت‏هایی را که بعداً بررسی می‏کنیم حد نصاب رأی را در جلسه خواهد آورد به عهده خواهد گرفت بنابراین روی اجمالش الان رأی می‏دهید و تفصیل وظایفش را موکول می‏کنید به آراء.
حجتی کرمانی- کسی که رأی می‏دهد باید با اصول بعدی موافق باشد تا رأی بدهد، ممکن است با اصول بعدی مخالف باشد آن وقت چطور می‏تواند به این اصل رأی بدهد، یا با یکی از
</section>
<section type="page" number="1066">
آن اصول موافق و یا یکی مخالف باشد آن وقت چطور می‏تواند رأی بدهد.
نایب رئیس- آقای بنی صدر بفرمایید.
بنی صدر- بنده چندتا سؤال دارم، سؤال اولم این است که در اینجا نوشته شده از بین بردن دوگانگی حکومت شرعی و عرفی، چگونه؟ دوم این‏که رابطه این شورا با مرجعیت چطور تنظیم می‏شود چون این‏که در خارج تنظیم می‏شود کفایت نمی‏کند بفرمایید در قانون چطور تنظیم می‏شود، دیگر این‏که رابطه حصر ولایت به این شورا و منع دیگر فقها، به خصوص مراجع از اعمال آن، چه جوری ترتیب می‏دهید که فقط اعمال ولایت بکنند، و دیگر حل تعارض میان تصمیم شورای رهبری و منتخبان ملت چگونه خواهد شد، اگر در عمل این دوگانگی که می‏خواهد از بین برود تبدیل شد به سه گانگی، آن تدابیر قانونی که فکرکرده‏اید برای ممانعت کردن از این‏که هم مرجعیت باشد و هم شورا باشد و هم دولت عرفی و هم این‏که با هم ناسازگار بشوند برای اینها چه جوری فکر کرده‏اید؟
نایب رئیس- اجازه بفرمایید باید به این سؤالات شخصی موافق جواب بدهد، اگر سؤالات مربوط به کیفیت طرح اصول و رأی‏گیری باشد من توضیح خواهم داد و حالات محتوایی را باید کسی که به عنوان موافق صحبت می‏کند جواب بدهد، آقای بشارت بفرمایید.
بشارت- با توجه به این‏که ان شاء الله در آینده رهبری جهان اسلام به عهده ولی امری است که در ایران است برای این‏که ما یک مقدار این اصل را با دید وسیع‏تری نگاه کنیم و عکس العملی هم در جهان داشته باشد خوب است که اینجا اضافه شود «ضامن اسلامی‏بودن نظام اجتماعی ایران و گسترش نظام اسلامی در سایر کشورهای اسلامی» این اگر اضافه شود یک امیدی در دل‏های مستضعفین مسلمان جهان به وجود خواهد آمد، قطعاً این از وظایف ولی امر هست ولی این نظام را اگر در کشورهای اسلامی دیگر هم گسترش بدهیم بهتر خواهد بود.
نایب رئیس- اولین مخالف آقای منتظری هستید بفرمایید.
منتظری- به نظر من در این تعبیری که اینجا نوشته شده یک تضادی وجود دارد و رفع این تضاد به عقیده من به این نحو است که چون در اصول بعد می‏گوییم که رهبر یا شورای رهبری به وسیله انتخابات صورت می‏گیرد یعنی ملت خبرگان را انتخاب می‏کنند و خبرگان هم رهبر یا شورای رهبری را انتخاب می‏کنند من معتقدم که این‏طور بنویسیم تا رفع تضاد بشود.
عبارتی که من نوشته‏ام این است: «به منظور تأمین اسلامی بودن نظام سیاسی و اجتماعی ایران و تحقق موضوع اصل پنجم همین قانون یعنی ولایت فقیه و پایان دادن به تضادی که همواره می‏ان حکومت شرعی و حکومت عرفی وجود داشت و به منظور احترام کامل به انتخاب ملت و آراء عمومی و احتراز هر نحو استبداد، رهبر یا شورای رهبری منتخب ملت به تفصیل ذیل مسؤولیت ولایت امر و امامت است را به عهده خواهند گرفت».
نایب رئیس- پس بنابراین علت مخالفتتان را بفرمایید.
منتظری- علت مخالفت این‏که شما از یک طرف می‏گویید اصل ولایت امر و امامت است و از طرف دیگر می‏گویید حاکمیت ملت بر سرنوشت خویش، حاکمیت ملت بر سرنوشت خویش معنایش این است که ملت هر کسی را خواست انتخاب می‏کند و این مربوط به ولایت فقیه نخواهد بود، اما این تعریفی که من کردم می‏گوییم که ملت احترام کامل به انتخاب فقیه‏
</section>
<section type="page" number="1067">
می‏گذارد نه حاکمیت ملت بطور اطلاق، حاکمیت ملت غلط است بلکه ملت، فقیه را انتخاب می‏کند، یا ملت خبرگان را انتخاب می‏کند و خبرگان هم فقیه را انتخاب می‏کند.
نایب رئیس- متشکرم، چون این مخالفت ایشان تقریباً مخالفت با یک جمله بود نه با کل، روی این اصل یک مخالف دیگر هم بیاید صحبت بکند، مخالف بعدی آقای مراغه‏ای است بفرمایید.
مقدم مراغه‏ای- به نام خدا. آقایان آیات عظام، بنده این افتخار را پیدا کردم که چندین بار در این مورد مطالبی عرض کنم و عرض هم کرده‏ام و معتقدم که ولایت فقیه بالقوه در جامعه ما وجود دارد یعنی بزرگترین مرجعی است که در طول مبارزات ملی مراجع بودند که ما به آنها متوسل می‏شدیم و در آخر کار هم امام خمینی بودند که این نهضت را به نتیجه رساندند و ما مدیون امام هستیم. در مورد امام هم عرض کردم مادام که امام در قید حیات هستند رهبری مسلم از آن ایشان خواهد بود و حتی بنده پیشنهاد کردم که اختیارات خاصی برای امام در قانون اساسی پیش‏بینی بشود، این در مورد وضع حال که روشن است، اما راجع به این‏که ما دید وسیع‏تری داشته باشیم و آینده را نگاه کنیم و آن‏که همیشه این انتظار را نداشته باشیم که این امام خمینی وجود داشته باشد، در این مورد بنده روزی نیست که به یاد فرمایشات آقای طالقانی نیافتم یک روز در اینجا در آن اصل سوم که مربوط به مسائل خارجی بود صحبت شد ایشان مطلبی فرمودند که آخرین جلسه‏ای بود که در جلسه تشریف داشتند، گفتند به جای این‏که دنبال لغت بگردیم و پس و پیش بکنیم محتوا را درنظر بگیریم و در قالب الفاظ آوردن کار آسانی است، الان این اصلی که مطرح است ابهام زیادی دارد از ما می‏خواهید که این اصل را تصویب بکنیم، البته چه ابهامی دارد، الان عرض می‏کنم، این اصل به عقیده بنده که می‏خواهید تصویب بکنید باید ببینید عناصر تشکیل‏دهنده این اصل چه هست، یعنی در اینجا ما صحبت از رهبر می‏کنیم، البته عرض کردم که شرایط امروز را درنظر نگیرید، شورا می‏کنید و بعد این مسأله ولایت فقیه در جامعه ما یک نوع تأثیری پیدا کرده و یک حالت روانی در جامعه پیدا شده عده‏ای موافق هستند و عده‏ای مخالف این مذاکرات، بنده با نظر آقای حجتی موافقم هرچند زیاد باشد در مورد این اصل بی‏فایده نیست، چون مردم باید بفهمند که وقتی می‏گوییم ولایت فقیه در واقع چه هست و حدود و اختیاراتش برای آینده چه خواهد بود. عده‏ای نگران هستند و فکر می‏کنند که با تصویب این اصل می‏خواهند حقوق مردم را فراموش کنند و این به عهده ماست، در اینجا که هستیم برای مردم روشن بکنیم مطلب را، اگر در اینجا بحث بشود و روشن بشود نگرانی‏های مردم مرتفع خواهد شد وگرنه این به حالت یک عقده در جامعه باقی خواهد ماند، ما در اینجا می‏گوییم رهبر یا شورای رهبری در اداره امور کشور مسؤولیت‏هایی را که دراصول بعد تعیین می‏شود به عهده می‏گیرد، من باید اول بفهمم چه تعریفی از این رهبر می‏شود چه تعریفی از این شورای رهبری می‏شود و بفهمیم که عناصر تشکیل‏دهنده‏اش چه هست البته نکته‏ای را عرض کنم چند شب پیش در یک جلسه‏ای بودیم و یکی دوتا از برادران روحانی هم آنجا تشریف داشتند و عده‏ای از روحانیون تهران هم بودند، همه متفق القول گفتند اگر به هر جوری که می‏خواست از جامعه روحانیت انتخاب بشود از اشخاصی که در این مجلس حضور دارند بالاتر و با فضیلت‏تر پیدا نمی‏شود این را همه معتقد هستیم ولی صبح باز یکی از دوستان اشاره کرد که مسأله علم‏
</section>
<section type="page" number="1068">
و دانش یک چیز است و مسأله مرجعیت و مسأله مرجع تقلید بودن یک چیز دیگری است. کراراً نامه‏هایی از آذربایجان می‏رسد و همه سؤال می‏کنند که آیا این مجلس خبرگان از نظر آقای شریعتمداری که دو هفته پیش اعلام شده انعکاسی پیدا کرده یا نه، و در این تعیین شده یا نشده همین‏طور سایر مراجع، روی این اصل استدعا می‏کنم ما را از محظور خلاص کنید البته این در حد من نیست که صحبت بکنم و همین‏طور هم که می‏بینید از نظر اجتماعی و سیاسی مسأله، صحبت می‏کنم. بنده همان‏طور که دستورالعمل است این مسائلی که صرفاً باید خبرگان مذهبی درباره‏اش صحبت بکنند اظهار نظر نمی‏کنم ولی بنده تحت فشار بودم، این مطلب هم با این‏که می‏دانستم شاید صحیح نباشد عرض کردم و به عرض آقایان رساندم و اخذ تصمیم هم با خود آقایان است. این اصل با این ابهامی‏که دارد و سایر ابهاماتی که برادران گفتند به عقیده من قابل تصویب نیست مگر این‏که بعدیش یکی به عنوان یک واحد اصل ولایت فقیه به طوری که صغری و کبری معلوم باشد در اینجا مطرح بشود تا بتوانیم در مورد آن اظهارنظر بکنیم و رأی بدهیم.
نایب رئیس- آقای یزدی به عنوان موافق مطلق بفرمایید.
یزدی- بسم الله الرحمن الرحیم. مسأله‏ای که اینجا مطرح است یک بحث ماهوی دارد و یک بحث عبارتی، من با اجازه آقایان تکه تکه این متن را می‏خوانم و یا ماهیتی که رویش بحث کامل شده یک نوع توضیحی و تطبیقی و موافقت خودم را عرض می‏کنم، به منظور تحقق بخشیدن به اصل ولایت امر و امامت است، موضوع اصل پنجم همین قانون همان‏طور که در جلسه مشترک عرض شد مسأله رسالت یک مطلب است یعنی بیان احکام و حدود و قوانین الهی و مسأله امامت و رهبری است یعنی رهبری جامعه و رهبری مجتمع، مطلب دوم این است که معمولًا در یک مصداق در شخص پیغمبر اکرم (ص) و در ائمه معصومین صلواه علیهم اجمعین بوده است، یا ادله‏ای که به صورت مبسوط بحث شدو نباید اینجا تکرار کنم، یعنی پیامبر اکرم یک مقام داشتند به نام رسالت که دراین مقام هیچ وظیفه‏ای نداشتند جزییات حکم که به مردم بگویند احکام خدا این است و قوانین خدا این است و اطاعت بکنید و به من ارتباط ندارد «ما علی الرسول الا البلاغ» این مقام رسالت، مقامی که مورد بحث است تحت عنوان ولایت، مقام دوم است که برای پیغمبر اکرم با ادله‏ای که آیات شریفه می‏گوید «النبی اولی بالمؤمنین من انفسهم ما کان لمؤمن و لامؤمنه اذا ...» و آیات دیگری که مبسوطاً بحث شده مقام ولایت را اثبات می‏کند این مقام از رسالت و ولایت در مصداق واحد شخص پیامبر اکرم (ص) بعد ائمه معصومین (ع) و بعد می‏رسیم با آن‏چه که مورد بحث ماست، عنوان الفقیه نه یک شخص معین یعنی زید، یعنی فقیه که یک عنوان کلی است. این مقام ولایت به او داده شده یعنی مقام تصدی و تصرف در امور امت و اداره امت اسلامی، این کلی به اصطلاح ما طلب‏ها در حالت کلیت هیچ وقت قابل استفاده و عمل نیست به هر حال باید روی یک مصداق پیاده بشود یعنی یک شخص باید به عنوان این، کلی کار را به دست بگیرد. اگر قرار بشود که هر کس بگوید من فقیه هستم و فقیه هم هست و به دلیل ادله‏ای که ولایت را برای فقیه ثابت کرده در همه امور می‏توانند تصرف بکنند، این همان وضعی است که یک قدار گرفتار بودیم و بحث هم شده است و به خاطر همین مشکل این بحث اینجا مطرح است، پس ناچار مصداق معین می‏شود، اینجاست که به آن اشکالی که در ذهن بسیاری از آقایان می‏آمد باید توجه کرد که در عین این‏که ولایت از طرف خداوند عالم جعل شده است و به عنوان الفقیه توسط امام و پیامبر داده شده مردم دخالت دارند، به این تعبیر که گاهی توسط بعضی رفقا
</section>
<section type="page" number="1069">
شد که سیستم حکومت سیستم خدا مردمی است یعنی در عین آن‏که این عنوان از طرف خدا معین شده است که حق تصدی امور را دارد از طرف مردم مشخص می‏شود یعنی فرق است بین جعل حق تصرف روی الفقیه و بین تشخیص آن‏که آن فقیه کیست، اینجا که رسیدیم می‏گوییم که این مردم هستند که براساس ضوابط خاصی باید بشناسند آن فقیه کیست، نه این‏که هر کس تحت عنوانا الفقیه بگوید من کاری به مردم ندارم و مطابق ادله می‏توانم در هر چیزی تصرف بکنم، بنابراین تضادی که در ذهن آقایان می‏آمد نه آن تضاد شرعی و عرفی بلکه تضاد بین جعل ولایت برای فقیه، و مردمی بودن و احترام به آراء عمومی گذاشتن و حاکمیت ملی که در ذهن آقای منتظری هم می‏آمد که یک تضادی هست اگر فقیه حاکم است پس حاکمیت ملی چطور، و باید عبارتی بیاوریم که حاکمیت ملی هم مشخص بشود در اینجاست که عرض می‏کنم خداوند فقیه را از همان طریقی که امام و پیامبر را به عنوان کلیش حق ولایت و تصدی را برایش داده ولی مردم هستند که باید انتخاب بکنند و مشخص بکنند که این شخص این حق را دارد، در یک مواردی به صورت یک درجه‏ای و در یک مواردی به صورت دو درجه‏ای، که آن‏چه که در طرح گروه چهار آمده است همان دو درجه‏ای است یعنی توسط خبرگان، یعنی برای این‏که مشخص کنیم کیست آن فقیهی که باید امر را به دستش بدهیم از طریق متخصصین و خبرگان که منتخبین مردم هستند و منتخبین مردم انتخاب می‏کنند پس خدا مردمی است، مردم آراءشان محترم است و مردم مسلمان براساس اعتقادات و براساس ضوابط خاص اسلامی، خبرگانی انتخاب می‏کنند، و این آقایان خبرگان هم تعیین می‏کنند که آن فقیه این است در اینجاست که مسأله رهبر یا شورای رهبری مطرح می‏شود که آیا این خبرگان همیشه موظف هستند که یک فرد مشخص و معین را بگوید که شما هستید و فقط باید شما دخالت بکنید یا نه؟ همان‏طور که در جلسه مشترک به صورت مبسوط صحبت شد و من اینجا فقط اشاره‏ای به آن می‏کنم، رهبر احتیاج به خصائصی دارد، رهبری است و به دست گرفتن زمام یک اجتماع ساده نیست بلکه احتیاج به خصائصی دارد، گاهی می‏شود که همه خصائص لازم با حد نصاب لازم در وجود یک شخص مشخص است طبعاً همان فرد رهبر است و گاهی هم هست که در وجود یک شخص این خصائص نیست و با انضمام افراد متعدد به هم می‏توانیم بگوییم این سه نفر و یا این پنج نفر جمعاً آن خصائص لازم را دارند، اینجاست که مسأله شورا مطرح می‏شود، لذا می‏گوییم که اگر داشتیم فردی را که در آن حد بود که همه خصائص لازمه ولایت و تصدی و رهبری را دارد به حد نصاب، همان فرد است از طریق انتخاب مردم به واسطه خبرگان و اگر نبود از طریق شورا یعنی افرادی که همه فقیه هستند و در جمع این خصائص را دارند، تعیین می‏شوند، اینجا باز این توضیح را لازم است بدهیم که در واقع در عبارت هم هست و ضامن اسلامی بودن مسأله هم هست و ضامن اسلامی بودن نظام اجتماعی است چون برای اولین بار است که این سیستم حکومتی اسلامی در یک مجتمع اسلامی می‏خواهد پیاده شود این‏طور به نظر می‏آید که فقها برحسب اطلاق ادله حق ولایت و تصرف‏شان در امور حسبی باقی است و اگر به شورایی این حق را دادیم منع دیگران که آقای بنی صدر فرمودند در رابطه با منع دیگران چه باید کرد، اینجا صحبت شد و باز هم اشاره می‏کنم، وقتی سه نفر یا پنج نفر دارند معنایش این نیست که بقیه به هیچ وجه در مقام فقاهتشان به کلی باید کنار باشند، بلکه اینها مقام فقاهتشان محفوظ است یعنی همان مقام رسالت افتاء یعنی‏
</section>
<section type="page" number="1070">
مقام بیان حکم نه مقام تصدی و مقام تصدی را پس از تشخیص خبرگان که این آقایان این صفات را دارند اگر آقایان دیگر هم این صفات را دارند خبرگان طبعاً آنها را هم قرار داده‏اند و اگر این صفات را کم دارند و یا در حد نصاب ندارند طبعاً در عین این‏که فتوایش را می‏دهد مقام تصدی را ندارد یعنی نمی‏تواند داشته باشد به دلیل این‏که شرطش را ندارد بنابراین بقیه افراد ممنوع نیستند و حصر نیست و رابطه این شورای رهبری با بقیه فقها یک رابطه انحصاری نیست که وقتی اینها آمدند آنها هیچ، آنها اگر شرایط را داشتند می‏توانند جزو شورا بیایند و اگر شرایط را نداشته باشند طبعاً نمی‏توانند این تصدی راداشته باشند یا این‏که مقام فتوا و فقاهت را دارد بعد می‏رسیم به مسأله تضادی که بین دو نوع حکومت مطرح بود که اینجا اشاره شده است تضاد بین حکومت شرعی و حکومت فرعی که از علل تأسیس این اصل هست، این به این منظور است که چون در گذشته حکومت ولو به نام اسلام زندگی می‏کردند پای‏بند به اسلام و مقررات اسلامی نبودند و برحسب ضوابط اسلامی مورد حتی امضای حکام شرعی هم نبودند، بنابراین حکومت عرفی از ایشان تعبیر می‏شده و حکام شرعی برحسب همین نظامی که اشاره شد حکومت شرعی داشتند و در بسیاری موارد هم تضاد پیدا می‏کردند اما در این نظامی که الان مطرح است که دولت اسلامی است و در رأس قوای متعددی که هر کدام کار خودشان را انجام می‏دهند و یک مقام به عنوان رهبر یا شورایی به عنوان رهبری حاکم است و از وظایفش نظارت بر حسن جریان امور است، و از وظایفش مراقبت از اوضاع نسبت به امور قضایی و نسبت به رئیس جمهور است این دیگر طبیعی است که یک حکومت بیشتر نیست و آن حکومت شرعی و عرفی است، پس رفع تضادی که قبلًا وجود داشته است و از این به بعد با این سیستم حکومتی هیچ‏گونه تضادی وجود ندارد وقتی حتی یک مأمور ساده راهنمایی در خیابان به انسان تکلیفی معین بکند که باید اینجا توقف بکنی یا سرعت بیشتر از این نباید باشد این اگر دقت بکنیم این برگشتش به حکم الهی است یعنی مسؤول این راهنما مسؤول در مسؤول، حاکم فوق که این نظام را تصویب کرده و امضاء کرده وجوب اطاعت پیدا می‏کند و دوتا حکومت دیگر پیدا نمی‏کند و یک حکومت واحد است، پس حکومت شرعی و عرفی به دوگانگی هم پایان می‏دهد، جمله دیگر این‏که آقایان اصرار می‏کردند که چون وظایف روشن نیست ما نمی‏توانیم تصمیم بگیریم نسبت به این اصل، جناب آقای حجتی می‏فرمودند و آقای مراغه‏ای البته همان جوابی که آقای بهشتی فرمودند روشن است که وقتی شما اینجا می‏فرمایید که رهبری یا شورای رهبری مسؤولیت‏هایی که در اصول آینده به عهده می‏گیرد قبول می‏کند وقتی رأی می‏دهید یعنی آن‏چه که در آینده خود شما رأی خواهید داد و هرچه به نظرتان صحیح نیست رأی نخواهد داد، ثانیاً اصول در دست بوده و مطرح شده و اگر نظر مبارکتان باشد مخصوصاً وظایف درجه مشترک که صبح مطرح شده و حضور ذهن دارید که مسلمات چقدر بوده.
طاهری اصفهانی- آقا من نمی‏دانم من این‏طور استنباط کردم یا همه آقایان، مثل این‏که جناب‏عالی فرمودید که اگر در یک شخص موضوع الفقیه است، با یک صفات اگر این در یک شخص بود می‏شود رهبر، اگر این صفات در یک شخص نبود و یک مقدارش بود و یک مقدارش در شخص دیگری بود اینجا می‏شود شورای رهبری، این صد درصد غلط است. (بنی صدر- غلط اندر غلط) برای این‏که اگر بعضی صفات نباشد اصلًا این رهبر نیست و فقیه جامع الشرایط
</section>
<section type="page" number="1071">
نیست. (یزدی- مسأله حد نصاب مطرح است.) مسأله شورای رهبری در جایی مطرح می‏شود که دو نفر، سه نفر عنوان فقاهت و عنوان صفات هرچه گفتید اگر شجاعت هم گفتید شجاعت، آگاه به مسائل روز، «حافظ الدین و مطیعاً لامرمولا»، حوادث واقعه شناس و تمام اینها در او جمع است و امتیاز احدی را بر دیگری نمی‏تواند این مجلس خبرگان بدهد، اینجاست که قهراً برای این‏که تبعیضی نشود شورا مطرح است.
یزدی- یک صورتش همین است، ولی هیچ وقت منظور این نیست که اگر یکی از آنها عدالت ندارد یا فقاهت ندارد و یا آگاهی به زمان ندارد به شورا بیاید این ادعا را کسی نمی‏کند ولی این ادعا می‏شود که اگر چند نفر فقیه هستند همه فقاهت دارند و عدالت دارند و ترک هوی دارند و آگاهی دارند حتی به فرموده شما مدیریت و مدیریت و دیگر شرایط ذکر شده را دارند ولی در حد نصاب لازم نیست یعنی عملًا نشان داده شده که تنهایی نمی‏توانند درست آن‏چه که لازم هست هم در تشخیص و هم در عمل نمی‏توانند ولی در کنار هم که قرار می‏گیرند امت را به خوبی می‏توانند جلو ببرند در اینجا است که می‏گوییم همکاری بکنند در کار، ولی اگر یک فردشان در همین شورا ...
نایب رئیس- آقای یزدی اگر این را با یک تعبیر دیگر بگویید که تجمعشان اقوی می‏کند مدیریت را، بهتر است.
یزدی- ولی اگر یکی از آنها حد کافی دارد در واقع شورا مفهومی‏ندارد، اگر یک فرد در فقها دارای تمام صفات لازم هست و می‏تواند به خوبی امت را اداره بکند بقیه مشاورین رسمی نمی‏توانند باشند و او است که رهبر است. پس منظور نداشتن شرایط نه فقدان ...
بنی صدر- آقای یزدی از چهار تا سؤال بنده شما یکیش را جواب دادید و در همان جوابی هم که دادید یک تناقض جدیدی درست کردید، شما می‏گویید که ولایت را ملت می‏دهد. (یزدی- خیر) می‏گویید صرف فقاهت ولایت نمی‏آورد یا اگر هم بیاورد چون ما نمی‏توانیم بی‏نظمی تحمل کنیم مردم می‏آیند می‏گویند اینها را این چند نفر اعمال می‏کنند آیا شما این را می‏فرمایید؟
یزدی- خیر بنده عرض می‏کنم که برای انتخاب یک طبیب، طبابت ملاک اصلی است ولی شناخت مردم از طریق عقلایی است که سبب می‏شود که این طبیب را مسؤولیت برایش می‏دهیم، می‏گوییم که فقاهت ملاک جعل ولایت است بدون فقاهت و عدالت، ولی نیست و این جمع مال خداست.
بنی صدر- فهمیدم مسأله اقلیت و اکثریت طرح می‏شود و این را شما باید حل کنید و آن این است کسی که شما مراجعه می‏کنید به این طبیب تشخیص با شماست، تشخیص این‏که طبیب درد شما کیست، با شماست، اما نمی‏توانید منع بکنید که ایشان را صالح نمی‏دانم و آن یکی طبیب را صالح می‏دانم این را چه جوری می‏خواهید حل بکنید؟
نایب رئیس- کیفیت این نوع بحث‏ها مجلس ما را بر هم می‏زند عرض کنم که در مورد این اصل موافق و مخالف صحبت کردند، آقای مدنی فرمایشی دارید؟
مدنی- عرض کنم این جمله «دوگانگی و یا حکومت شرعی و عرفی پایان می‏دهد» معنایش این است که باز حکومت عرفی است و دوگانگی، در صورتی که نه، قبل از حکومت شرعی، حکومت عرفی یعنی چه؟ باید این جور نوشته شود که «و به حکومت‏های خودکامه‏
</section>
<section type="page" number="1072">
پایان دهد».
نایب رئیس- متشکرم، این صبح هم مطرح شد و قرار شد که بگوییم یکی می‏کنیم به نظرم می‏رسد که عده‏ای از دوستان این اصل را دارای صراحت کافی برای رأی‏گیری نمی‏یابند و چنین ترجیح می‏دهند که سایر اصول مربوط به این اصل لااقل در جلسه مشترک گروه‏ها مشخص بشود و حدود مشخص داشته باشد تا اینها را بلکه بتوانیم که شاید 5، 6 اصل بیشتر نباشد، ما اینها را می‏توانیم یکجا تمام کنیم و بیاوریم به مجلس بنابراین امیدوارم فردا ساعت 8 تا ساعت 12 ما این توفیق را داشته باشیم که این چند اصل را که رویش خیلی هم بحث شده تنظیم کنیم و سامان نهایی بدهیم و فردا عصر این اصول را یکجا به مجلس بیاوریم تا ابهامات این‏گونه، مانع تصمیم دوستان نشود و تزلزلی برای دوستان به وجود نیاورد فقط این را عرض کنم که برای این‏که جلسات صبح ما بتواند کار خودش را کامل انجام بدهد انتظار می‏رود که در ساعت 8 همه دوستان حضور داشته باشند.
6- پایان جلسه‏
نایب رئیس- جلسه را خاتمه می‏دهیم جلسه بعدی ما فردا بعدازظهر خواهد بود.
 (جلسه ساعت هفده و چهل و پنج دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="1073">
<section type="session" number="40" title="جلسه چهلم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده و ده دقیقه روز هفدهم مهرماه 1358 هجری شمسی برابر با هفدهم ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="6">
فهرست مطالب:
1- اعلام رسمیت جلسه و بیانات آقای دکتر بهشتی در مورد وقایع ناگوار غرب کشور
2- ادامه بحث و تصویب اصل 3/ 76 (اصل یکصد و چهارم)
3- طرح و تصویب اصل 1/ 77 (اصل نود و سوم)
4- طرح و تصویب اصل 84 (اصل یکصد و هفتم)
5- طرح و تصویب اصل 85 (اصل یکصد و هشتم)
6- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="1075">
1- اعلام رسمیت جلسه و بیانات آقای دکتر بهشتی در مورد وقایع ناگوار غرب کشور
نایب رئیس- بسم الله الرحمن الرحیم. جلسه رسمی است. حوادث بسیار تلخ و اخبار ناگوار ناحیه غرب‏کشور مایه تأسف و تأثر عموم ملت مسلمان است، ملت مبارز ما برای برداشتن گامی دیگر در راه برقراری جمهوری اسلامی گرد هم آمده و آرزوی همه ما این است که با سرعت هرچه بیشتر به سوی پایان دادن به تصویب اصول قانون اساسی پیش برویم و به جلو گام برداریم و همچنین با همت و جهاد و تلاش همه مسلمانان متعهد زودتر به این نابسامانی‏هایی که این حوادث تلخ و ناگوار را به بار آورده و می‏آورده و می‏آورد پایان بدهیم.
ملت ما، روحانیت ما، قیام‏کنندگان اسلامی جامعه ما از هرگونه برادرکشی در هر گوشه کشور و در هر گوشه دنیا بیزار هستند. پیام ما به مردم عزیز کردستان و خواهران و برادران عزیز آن سامان و کلیه نواحی غرب کشور این است که بکوشند از پیش‏آمدهای تلخ و این قبیل چیزها با کوشش و همت جلوگیری کنند. چند روز قبل بود که حادثه‏ای در خرمشهر و در قسمت دیگر از غرب کشور ما باز مایه تأسف شد که به آن حوادث تلخ هم پایان داده شد و به یاری و همت مردان مبارز فیصله پذیرفت و به طوری که دوستان صبح مکرر فرمودند که چرا چنین توطئه‏هایی در گوشه و کنار کشور رخ می‏دهد در چنین وضعی ما همه وظیفه داریم به مردمی که ناآگاهانه کارهایی برخلاف مصلحت انقلابی ما انجام می‏دهند هشدار بدهیم به مردمی که ناآگاهانه کارهایی برخلاف مصلحت انقلابی ما انجام می‏دهند هشدار بدهیم و چه بسا از همین اشخاص ناآگاه اعمالی سر می‏زند که به کشت و کشتار در یک گوشه مملکت منجر می‏گردد. از خداوند متعال موفقیت و انجام وظیفه همه مسلمانان متعهد را آرزومندم.
2- ادامه بحث و تصویب اصل 3/ 76 (اصل یکصد و چهارم)
نایب رئیس- کارمان را آغاز می‏کنیم و اصل 3/ 76 مطرح است که درباره شوراهای مختلف مملکت بحث می‏کند و فلسفه آن برقراری قسط اسلامی است این اصل در اینجا دو بار مطرح شده و پس از بحث و مذاکره مفصل رأی کافی نیاورد به دلیل آن‏که مطابق حد نصاب نبود اکنون یک بار این اصل را می‏خوانم:
اصل 3/ 76- به منظور تأمین قسط اسلامی و همکاری در تهیه برنامه‏ها و ایجاد هماهنگی در پیشرفت امور در واحدهای تولیدی، صنعتی و کشاورزی شوراهایی مرکب از نمایندگان کارگران، دهقانان و دیگر کارکنان و مدیران و در واحدهای آموزشی، اداری، خدماتی تشکیل شوراها و حدود وظایف و اختیارات آنها را قانون معین می‏کند.
نایب رئیس- مثل این‏که پس از «چگونگی تشکیل» کلمه «این» افتاده است باید نوشته شود
</section>
<section type="page" number="1076">
 «چگونگی تشکیل این شوراها .... الخ». در مورد این اصل مخالف و موافق صحبت کرده‏اند و سؤال‏کننده‏ها هم جواب کافی شنیده‏اید مثل آن‏که دیگر جای بحث باقی نمانده است آقای سبحانی بفرمایید.
سبحانی- یک غلط عبارتی اینجا هست و آن این است که بعد از کلمه «تولیدی» دو نقطه (:) باید گذارده شود.
نایب رئیس- صحیح است. آقای مکارم بفرمایید.
مکارم شیرازی- اصناف هم به ما نامه‏ای نوشته‏اند و سؤال کرده‏اند که ما جزو کدام دسته هستیم.
نایب رئیس- اگر دوستان صلاح بدانند یا سابقه‏ای که در بحث در موضوع صنفی داریم یک کلمه «صنفی» اینجا بعد از کلمه «خدماتی» اضافه شود که دیگر جای بحث نباشد. آقای نوربخش بفرمایید.
نوربخش- درباره این سندیکاها باید بگوییم شوراهایی مرکب از کارگران و امثال آنها باشند که با سندیکاها اشتباه نشود چون شما سندیکاها را نمی‏شناسید. به این معنی که اگر یک عده‏ای در کارخانه‏ای جمع شوند. معلوم نیست که چه عده‏ای از آنان جزو سندیکا و چه عده‏ای جزو اعضای شورا هستند مثل صنف مهندس که با شورای مهندسین فرق دارد.
نایب رئیس- این موضوع با این نام سابقه دارد زیرا که ما واحد صنفی داریم. آقای یزدی بفرمایید.
یزدی- در هر صورت مقسم واحدها است، واحدهای تولیدی و امثال آنها است این کلمه «صنفی» در اینجا یک مفهوم وسیع‏تری دارد که مورد بحث ما است زیرا یک صنف را نمی‏توان یک واحد گفت بالاخره باید بگویم که اتحادیه صنفی نمی‏تواند از مقسم واحدها باشد.
دکتر آیت- ما در پیش‏نویس کلمه غیر تولیدی نگذاشته بودیم.
نایب رئیس- قبلًا چنین چیزی داشتیم، خوب است از واحدهای صنفی که بتواند در این شوراها باشند و شرکت داشته باشند نامی برده باشیم یعنی این چیزی که ما از شورا داریم به طور کلی عبارت از واحد صنف یک طبقه است واحد کاری داریم و مقصود این است که شامل این بشود و این هم سابقه نداشته باشد و خوب است از واحدهای صنفی که می‏تواند دارای شورا هم باشد یاد کنیم ضرری هم به جایی نمی‏زند.
یزدی- کلمه «صنفی» مفهوم وسیع‏تری دارد و درباره این کلمه بحث‏های زیادی هم شده است و اضافه کردن این کلمه مسأله‏ای ایجاد نمی‏کند زیرا ما می‏خواهیم ایجاد شوراها شامل اصناف هم بشود.
نوربخش- وقتی که ما کلمه صنفی را اضافه کنیم ممکن است ایجاد اشکال کند فرض کنید اگر بگویند شورای نانوایان باید تشکیل شود خیال می‏کنند که باید صاحبان نانوایی‏ها بنشینند و شورا تشکیل بدهند و اگر این کلمه صنف را اضافه کنیم ممکن است یک قدرت جدیدی در مقابل شوراها ایجاد شود به نظر من اگر ممکن باشد این موضوع صنفی را در یک اصل دیگر بگنجانید بهتر است.
موسوی تبریزی- به نظر من صلاح نیست که کلمه صنفی را اینجا اضافه کنیم زیرا ممکن است فردا مدیران این صنف یا مدیران کارخانه‏ها یک شورایی بین خودشان تشکیل بدهند که این شورا در مقابل آن دیگر قرار بگیرد.
</section>
<section type="page" number="1077">
نایب رئیس- آن با این فرق می‏کند فقط چیزی که فرق نمی‏کند مال آن کسانی است که در دکان‏ها و فروشگاه‏های بزرگ هستند که عده‏ای در آن کار می‏کنند و چیزی که فرق نمی‏کند همان قشرهای بزرگ است، که آن وقت مجبورید یا شامل خدماتش بکنید یا اینکه بگویید آن‏هم یک واحد صنفی باشد.
موسوی تبریزی- اگر کلمه صنفی را اضافه کنیم ممکن است فردا مدیران کارخانه‏ها یا هر صنفی یک شورایی بین خودشان قرار بدهند آن وقت یک تضادی بین مدیران اصناف و کارگران عضو شورا ایجاد شود.
نایب رئیس- این شبیه همان اتحادیه‏ها و سندیکاها است.
موسوی تبریزی- چطور است که اصلًا کلمه صنف را برداریم؟
نایب رئیس- بااین توضیحات که داده شد بهتر است که کلمه صنفی را اضافه نکنیم و به همان عبارت «مانند اینها» اکتفا کنیم، بنابراین یکبار دیگر اصل را برای اخذ رأی می‏خوانم:
اصل 3/ 76 (اصل یکصد و چهارم)- به منظور تأمین قسط اسلامی و همکاری در تهیه برنامه‏ها و ایجاد هماهنگی در پیشرفت امور در واحدهای تولیدی، صنعتی و کشاورزی شوراهایی مرکب از نمایندگان کارگران، دهقانان و دیگر کارکنان و مدیران و در واحدهای آموزشی، اداری، خدماتی و مانند اینها شوراهایی مرکب از نمایندگان اعضای این واحدها تشکیل می‏شود. چگونگی تشکیل این شوراها، حدود وظایف و اختیارات آنها را قانون معین می‏کند.
 (اخذ رأی و شمارش آراء به عمل آمد و نتیجه به شرح زیر اعلام شد)
نایب رئیس- عده حاضر در جلسه شصت و سه نفر، تعداد کل آراء شصت و چهار رأی، یک رأی به قید قرعه خارج شد، آراء موافق شصت و یک رأی، آراء مخالف هیچ، آراء ممتنع دو رأی بنابراین اصل 3/ 76 تصویب شد. تکبیر (حضار سه مرتبه تکبیر گفتند).
3- طرح و تصویب اصل 1/ 77 (اصل نود و سوم)
نایب رئیس- اصل 1/ 77 را می‏خوانم:
اصل 1/ 77- مجلس شورای ملی بدون وجود شورای نگهبان قانونی نیست.
نایب رئیس- لازم می‏دانم این نکته را تذکر بدهم که یک نفر در یک جلسه سخنرانی سؤال کرده بود که چرا شوراهای کارگری مخالفت شده و حتی گفته چرا در مجلس خبرگان فلانی مخالفت کرده است نمی‏دانم اخبار مربوط به اینجا با این‏که مستقیماً هم پخش می‏شود چگونه پخش می‏شود که مطابق با آن‏چه اینجا می‏گذرد نیست. اخبار اینجا منتشر می‏شود تا همه بتوانند در جریان واقعیات اینجا قرار بگیرند حالا که اینجا این اصل تصویب شد به این برادر سؤال‏کننده و همه می‏گوییم که خیر، این اصل تصویب شد آن هم با شصت و یک رأی از شصت و سه نفر عده حاضر در جلسه و خود من هم عرض کردم که یک مقدار نقش اجرایی هم به شوراها بدهیم موافقم و موافق بوده‏ام و امیدوارم که ملت عزیز ما در بررسی اخبار مربوط به این مجلس دقیق باشند ان شاء الله. ما در گذشته باز اصلی داشتیم که مربوط به شوراها بود و بر می‏گردیم به شورای نگهبان که یک مکمل کم داشته که اینجا اضافه شد در اصول مربوط به شورای نگهبان اصل 77 درباره خود شورای نگهبان است و هدف از ایجاد آن و اعضای آن است اصل 77 این است:
</section>
<section type="page" number="1078">
اصل 77- به منظور پاسداری از احکام اسلام و قانون اساسی از نظر عدم مغایرت مصوبات مجلس شورای ملی با آنها شورایی به نام شورای نگهبان با ترکیب زیر تشکیل می‏شود:
1- شش نفر از فقهای عادل و آگاه به مقتضیات زمان و مسائل روز، انتخاب این عده با رهبر یا شورای رهبری است.
2- شش نفر حقوق‏دان در رشته‏های مختلف حقوقی از میان حقوق‏دانان مسلمانی که به وسیله شورای‏عالی قضایی و مجلس شورای ملی معرفی می‏شوند و یا به رأی مجلس انتخاب می‏گردند.
نایب رئیس- به دنبال آن یک اصلی لازم بود که نشان بدهد مجلس شورای ملی و شورای نگهبان باید با هم باشند تا قوه قانون‏گذاری کاملی باشد. اصل مربوط به این قسمت تحت عنوان اصل 1/ 77 است که بعدها تنظیم و داخل ردیف می‏شود، اصل 1/ 77 به این صورت تهیه شده است:
اصل 1/ 77- مجلس شورای ملی بدون وجود شورای نگهبان قانونی نیست.
نایب رئیس- باید شورای نگهبان حتماً باشد که بتواند تشخیص انطباق و عدم انطباق مصوبات آن را با قانون اساسی و موازین اسلامی بدهد آیا در این زمینه نظری است؟ آقای ربانی شما مخالفید یا موافق؟ (ربانی املشی- من موافقم) آقای سبحانی بفرمایید.
سبحانی- عرض شود اگر ما بگوییم مجلس شورای ملی بدون شورای نگهبان قانونی نیست چگونه مجلس که خودش قانونی نیست شش نفر را برای شورای نگهبان انتخاب می‏کند؟ یک مقامی که قانونی نسبی باشد، یک مرتبه می‏گوییم نسبت به انتخاب آنها و بار دیگر می‏گوییم نسبت به مصوبات قانونی آنها، درباره قسمت اول اشکالی ندارد ولی درباره مصوبات بی‏اعتبار است اگر این تعبیر عوض شود و عبارت مفهوم را برساند بهتر است.
نایب رئیس- آقای ربانی شیرازی می‏گویند که نخستین مجلس شورای ملی که می‏خواهد نخستین شش نفر حقوق‏دان را انتخاب بکند این مجلس باید قانونی باشد.
ربانی شیرازی- آن هم جزو مصوبات است، مثل خود مجلس شورای ملی که در آغاز کارش اعتبارنامه‏ها را تصویب می‏کند.
نایب رئیس- آن با این فرق می‏کند و همان معنی را می‏دهد. (ربانی شیرازی- بنده یک پیشنهاد خدمتتان فرستادم.) پیشنهاد شما هنوز نرسیده است.
هاشمی‏نژاد- قدرت قوه مقننه بدون این مطلب ناقص است بنابراین، این نمی‏تواند قانون‏گذاری کند حالا مشابه آن یک چیزی اضافه بکنید.
نایب رئیس- اگر بخواهید که همه نکاتی را که شما می‏خواستید داشته باشد به استثنای یک «اما» می‏ماند که قبل از تشکیل اضافه شود. اگر نخستین شورای نگهبان برود این در خود اصل 77 آمده در این‏که باید آن‏چه در مجلس شورای ملی تصویب می‏شود به آنجا برود آمده است. آقایان این اصل را ما به یک منظور کامل‏تری اضافه کردیم که اگر آن ترتیب مصوبات نوشته شود مسأله را تمام نمی‏کند، بنابراین اگر با احتمال یک در هزار این پیش‏بینی شده و الا
</section>
<section type="page" number="1079">
مسأله‏ای نیست شورای نگهبان در اولین مرحله تشکیل خواهد شد این قسمت به خصوص را یعنی آن اصل 77 اصل مطلب را که دارد این نکته را خواستید بگویید که مجلس شورای ملی بدون آن اصولًا قانونیت ندارد این را بنویسیم پس از تشکیل اولین شورای نگهبان و دیگر از آن بعد مجلس شورای ملی بدون شورای نگهبان قانونیت ندارد، نشان می‏دهد که عرض من مورد توجه قرار نگرفت ما در اصل 77 این تضمین را داریم که به طور کلی مصوبات مجلس باید به شورای نگهبان فرستاده بشود آقای مرادزهی.
مرادزهی- توضیح بدهید کسانی که این را تنظیم کرده‏اند مرادشان چیست چون می‏بینیم کلمه منظور مفهومی ندارد.
نایب رئیس- بسیار خوب آقای طاهری خرم‏آبادی بفرمایید.
طاهری خرم آباید- بنده خواستم دو مطلب را تذکر بدهم یکی این‏که پیشنهادی دادم بیاورند خدمتتان که خواهشمندم پیشنهاد من را بخوانید. مطلب دیگر این است که مجلس شورای نگهبان قانونی نیست و دیگر این‏که تصریح شود قوانین مجلس شورای ملی بدون تصویب شورای نگهبان قانونیت ندارد و فقط یک مشکل می‏ماند که مردم بدانند که امضای فقیه هم پای قانون است.
نایب رئیس- بسیار خوب آقای طاهری اصفهانی بفرمایید.
طاهری اصفهانی- من تا آنجا که یادم هست موقعی که این اصل آمد و رویش بحث شد این غیر از آن اصل 77 است «در غیر این صورت» یک قدری توی ذهن می‏زد این «در غیر این صورت» آیا مقصود این است که با موازین شرعی تطبیق می‏کند یا خیر و خوب است که در ذیل آن قید شود «در صورتی که مغایرت با موازین شرعی نداشته باشد» مراد این است که شورای نگهبان بعد از ده روز اگر نتواند تصویب بکنند و دوباره برگردانند به مجلس شورای ملی یا بعد از بیست روزی که تمدید شد به خاطر این کشمکش‏ها مجبور شویم این را اضافه بفرمایید.
نایب رئیس- بسیار خوب، اشکالی ندارد آقای کیاوش بفرمایید.
کیاوش- همان‏طوری که آقای طاهری فرمودند این اصل باید طوری تصحیح شود که این اشکال‏ها و بحث‏ها را از بین ببرد زیرا در غیر این صورت آیا قانون مصوبه مجلس قابل اجرا است و باید دراصل 78 تصریح شود که «در غیر این صورت مصوبه مجلس شورای ملی با تصویب شورای نگهبان قابل اجرا است» یا این‏که جمله‏ای اضافه شود که «هرگاه قانونی در شورای نگهبان تصویب نشد جنبه قانونی ندارد» زیرا این دردی را دوا نمی‏کند و ایجاد ابهام یا ابهام می‏کند.
نایب رئیس- عده‏ای از آقایان خواستند همین‏طور سخن بگویند و عده‏ای هم اسم نوشته‏اند اجازه بدهید بنده یک توضیحی را که هم در اداره جلسه و هم در استفاده از وقت مؤثر است بدهم، راجع به این اصل دو نقطه نظر اینجا مطرح شد یکی آن‏که آقای طاهری و آقای کیاوش و بعضی از دوستان دیگر گفتند، یک نقطه نظر دیگر این‏که به اعتبار این‏که چون در اصل 77 می‏گوید «مصوبات مجلس شورای ملی باید برای اظهار نظر به شورای نگهبان فرستاده شود و اگر تا ده روز رد نکردند آن وقت قانونیت پیدا می‏کند» این حالتی را که عواملی باشد که اگر قدرت و یا عواملی مانع ایجاد شورای نگهبان شدند اصل 77 سالبه به انتفاء موضوع نشود.
این نقطه نظر دوم که در ذهن من یا بعضی از دوستان بود آن بود که منشأ تهیه این‏
</section>
<section type="page" number="1080">
اصل بود که به این صورت در بیاید نه این‏که بعضی چیزهایی را که آقایان فرمودند و در این باره مفصل بحث شد و به هر حال این بحث آقایان به اصل 77 بر می‏گردد که فعلًا نمی‏توانیم آن را مطرح کنیم.
اگر دوستان تأیید می‏کنند که آن نقطه نظری که منشأ توجه به تنظیم این اصل بوده است، نقطه نظر دوم است و ضمناً من نمی‏خواهم عرض کنم که بعضی از دوستان این نقطه نظر را نداشته باشند و آن‏چه که منشأ تغییر این اصل است و آقای کیاوش هم می‏فرمایند که این اصل با آن نقطه نظر دردی را دوا نمی‏کند بنابراین اجازه بدهید این اصل را با نقطه نظر مربوط به خودش مطرح کنیم نه در رابطه با نقطه نظر دیگری که مربوط به اصل 77 است اجازه بدهید چندتا طرح از طرف دوستان نوشته شده است. آقای مکارم بفرمایید.
مکارم شیرازی- وقتی که این اصل مطرح شد و درباره‏اش بحث زیادی شد صحبت این شد که چند فراز را طرح کردند و وقتی که فراز اول را طرح کردند مجلس شورای ملی را تعطیل کردند و بنا شد
نایب رئیس- بله، متشکرم اجازه بدهید دوستان چند طرح نوشته‏اند که آن عبارات برای اصلاح همین اصل است و مثل این‏که این اصلاح این مشکل را هم حل می‏کند آقای مدنی نوشته‏اند «مجلس شورای ملی پس از تصویب اعتبارنامه اعضاء اولین کارش تصویب شورای نگهبان است به طوری که مصوبات دیگرش بدون شورای نگهبان اعتبار ندارد». یک تعبیر دیگر از یکی دیگر از دوستان است: «مجلس شورای ملی قبل از تشکیل شورای نگهبان حق قانون‏گذاری ندارد» تعبیر دیگری مشابه همین است «مجلس شورای ملی قانونی می‏شود و حق قانون‏گذاری دارد» است «قانونی می‏شود» را باید حذفش کنیم «موقعی حق قانون‏گذاری دارد که شورای نگهبان تشکیل شده باشد». تعبیر دیگر «مجلس شورای ملی پس از انتخاب شورای نگهبان برای انجام وظایف خود رسمیت می‏یابد و بدون آن قانونیت ندارد».
سبحانی- نام پیشنهاددهنده را هم ذکر کنید.
نایب رئیس- آقای سبحانی بنا است بدون ذکر نام بخوانم «مجلس شورای ملی بدون تشکیل شورای نگهبان حق قانون‏گذاری ندارد» که اینها همه‏اش از همین قبیل است.
مکارم شیرازی- آقا بنده پیشنهاد فرستادم خواهشمندم پیشنهادها را قرائت بفرمایید.
نایب رئیس- بله، پیشنهادتان را بفرستید عرض می‏شود یک تعبیر دیگر اینجا هست «مجلس شورای ملی بدون شورای نگهبان قانونی نیست» همین عبارت را حفظ کنید ذیلش بنویسیم «مفاد این اصل مانع انتخاب اعضای شورای نگهبان از طرف مجلس شورای ملی نیست».
مکارم شیرازی- مراجع به انتخاب شش نفر شورای نگهبان بنده پیشنهاد دادم که آنها از این حکم مستثنی باشند بنده گمان می‏کنم ...
نایب رئیس- بله، این‏طور می‏شود، مفاد این اصل مانع انتخاب شش نفر حقوق‏دان از آن عده‏ای که مجلس شورای ملی برای شورای نگهبان انتخاب می‏کند نیست. اگر احساس می‏فرمایید که بیشتر باید روی این بحث بشود خوب بشود ولی به نظر بنده این را همین‏طور تمامش کنیم. آقای صافی بفرمایید.
</section>
<section type="page" number="1081">
صافی- اعضای شورای نگهبان را چکار کنیم؟
نایب رئیس- آن بحث دیگری است و گذشته است.
رشیدیان- من این قسمت را نفهمیدم خواهش می‏کنم توضیح بدهید.
نایب رئیس- عنایت بفرمایید توضیح می‏دهم «مجلس شورای ملی بدون شورای تشکیل نمی‏شود مگر با انتخاب شش نفر حقوق‏دان از طرف شورای نگهبان». بنده گمان می‏کنم وقتی بنویسیم انتخاب شش نفر حقوق‏دان مستثنی است دیگر مسأله عام را گفته‏ایم و مخصصش هم همراه آن آمده است و اشکالی هم ندارد. توجه کنید «انتخاب شش نفر حقوق‏دان اعضای شورای نگهبان از طرف مجلس شورای ملی از این حکم مستثنی است» فکر می‏کنم منظور همه را تأمین می‏کند.
رشیدیان- جز شورای‏عالی قضائی که آن شورای‏عالی حق انتخاب کردن را دارد.
نایب رئیس- بله، فرمایش شما صحیح است آقای ربانی بفرمایید.
ربانی- اگر شش نفر حقوق‏دان آمدند ولی شش نفر فقیه نیامدند چه می‏شود؟
نایب رئیس- باز آن نقص دارد و یک تعبیری خیلی خلاصه‏تر آمده است «مگر درانتخاب شش نفر حقوق‏دان اعضای شورای نگهبان» این خیلی خوب است و همین را با اجازه دوستان به رأی می‏گذاریم.
عنایت بفرمایید «مجلس شورای ملی بدون وجود شورای شورای نگهبان قانونی نیست مگر در انتخاب شش نفر حقوق‏دان اعضای شورای نگهبان» چون اولین شورای نگهبان که هنوز تشکیل نشده است وقتی مجلس تشکیل شد ما در اصل 77 داریم که «شش نفر حقوق‏دان شورای نگهبان را مجلس شورای ملی باید انتخاب بکند» یعنی معرفی می‏کند و اینها انتخاب می‏کنند.
منتظری- آن وقت اعتبارنامه‏ها را خراب می‏کند.
نایب رئیس- آن بحث دیگری است و این مربوط به شورای نگهبان است، آقای رشیدیان.
رشیدیان- مگر آن‏که شش نفر از طرف شورای رهبری تعیین شده باشند ولی شش نفر دیگر از طرف مردم معرفی شده باشند.
نایب رئیس- آن یک مسأله دیگری است، توجه بفرمایید یعنی شش نفر را که انتخاب کرد چون کارش قانونی است تا آنها نیامده‏اند چون هنوز ... پس صدر اصل چه می‏گوید؟
منتظری- همان‏طوری که گفتم اعتبارنامه‏ها خراب می‏شود یعنی تا شورای نگهبان تشکیل نشود نمی‏توانند اعتبارنامه‏ها را تصویب بکنند.
نایب رئیس- مثل این‏که بعضی آقایان من جمله آقای رشیدیان توجه نکردند، حالا یک مجلس غیر قانونی چگونه می‏تواند آن شش نفر حقوق‏دان را از میان کسانی که شورای‏عالی قضایی معرفی کرده است انتخاب بکند؟ آقای خامنه‏ای.
خامنه‏ای- با اضافه کردن مصوبات، انتخاب آن شش نفر هم انتخاب قانونی نیست و مصوبات مجلس شورای ملی قبل از تعیین فقهای شورای نگهبان قانونی نیست و اگر مصوبات را بگذاریم شامل انتخاب خود مجلس شورای ملی هم می‏شود.
نایب رئیس- بسیار خوب آن بحث دیگری است آقای جوادی.
جوادی- احتیاج ندارد که فلان مطلب را به مجلس شورای ملی ببریم ما اضافه‏
</section>
<section type="page" number="1082">
می‏کنیم که مجلس شورای ملی بدون تأیید فقهای نگهبان قانونی نیست و این اصل را به همین نحو تصویب کند این نه اشکالی ایجاد می‏کند و آوردن کلمه استثناء مشکل را حل می‏کند.
نایب رئیس- آن نکته دیگری است ما فعلًا می‏خواهیم قانونی بودن مجلس اول را در رابطه با یک عملش یعنی انتخاب شش نفر حقوق‏دان تعیین کنیم چون آن شش نفر دیگر که اصلًا به مجلس کاری ندارند.
ما یک وظیفه‏ای به عهده مجلس گذاشته‏ایم و آن این است که «شش نفر حقوق‏دان را از میان کسانی که شورای‏عالی قضائی معرفی کند انتخاب کند» ما می‏گوییم نخستین مجلس که می‏خواهد این وظیفه را انجام بدهد فرضاً در این اصل گفتیم قانونی نیست پس باید بگوییم مگر در این مورد که مجلس شورای ملی تعطیل باشد آقای اوشانا بفرمایید.
بیت اوشانا- مجلس شورای ملی به هیچ وجه تعطیل بردار نیست ما قبلًا به همین منظور تصویب کرده‏ایم و چطور می‏شود که غیر قانونی باشد زیرا خود به خود این اصل مغایر با اصلی است که قبلًا آن را تصویب کرده‏ایم زیرا انتخاب شامل خودش هم می‏شود و این قانونی نیست بنابراین اشکالی پیش نمی‏آید.
نایب رئیس- با اضافه کردن این‏که مجلس شورای ملی نگهبان قانونی نیست تمام اشکالات از بین می‏رود.
بیت اوشانا- این را هم بنویسید که شورای نگهبان بهیچ وجه تعطیل بردار نیست.
نایب رئیس- آن تعطیل معنایش این است که انتخابات را انجام ندهند و انتخابات به ثمر نرسد و قبل از پایان دوره وضع نمایندگان دوره قبل مشخص نشده باشد، آن ناظر بر این است ولی این عبارت دیگری است که بگویند شورای نگهبان به هیچ وجه تعطیل بردار نیست. اگر بخواهند بنویسند شورای نگهبان به هیچ وجه تعطیل بردار نیست باید این را بیان کنند.
بیت اوشانا- پس در حقیقت تعطیل می‏شود و شش نفر قاضی را به خاطر تعطیل بودن مجلس شورای ملی انتخاب و معرفی نکردند.
نایب رئیس- اجازه بفرمایید بیانش این است که با تعطیل شدن شورای نگهبان مجلس شورای ملی هم نتواند قانون‏گذاری کند. این در حقیقت نمی‏خواهند تعطیل کنند و این معنایش این است که چون مجلس شورای ملی تعطیل بردار نیست و چون شورای نگهبان هم حتماً باید باشد پس وظیفه دولت و ملت این است که هم مجلس شورای ملی و هم شورای نگهبان را انتخاب کند. (منتظری- بنویسید مصوبات فقهای شورای نگهبان لازم الاجرا است.) آقای دکتر غفوری تذکر جدیدی است؟
گلزاده غفوری- من می‏خواهم سه نکته را تذکر بدهم:
1. آیا به نظر دوستان جای حقوقی شورای نگهبان مکمل مجلس است یا منظور دو مجلس بودن است؟
2. با توجه به این‏که عده‏ای از اعضای شورای نگهبان را باید شورای‏عالی قضائی تعیین کند و این طول مدت لازم دارد، آیا تصور این شده است که قانونی بودن مجلس مدتی طول می‏کشد؟
</section>
<section type="page" number="1083">

.3
4. عبارت با اصلاحی که شد نارسا و گنگ است.
نایب رئیس- بسیار خوب آقای فاتحی بفرمایید.
فاتحی- مگر در انتخاب اعضای شورای نگهبان فقها و شورای رهبری دخالت ندارد؟
نایب رئیس- آن مربوط به رهبر است ما می‏خواهیم این کاری را که مربوط به اینها است بگوییم مگر این‏که مربوط به اینها نیست. آقای منتظری فرمایشی دارید بفرمایید.
منتظری- همان‏طور که آقای طاهری فرمودند باید بگویم که ما دو جور احکام داریم یکی احکام قرآنی و فقهی است که از روایات استفاده شده و این احکام به دست هر کس رسید باید عمل بکند و یکی دیگر احکامی است که حکومتی است به این معنی که حاکم در یک منطقه خاصی به واسطه تطبیق کلیات بر مصادیق حکم می‏کند. مثلًا در اسلام می‏گوید «نظم امرکم» باید امورتان منظم باشد حالا تطبیق این کلی بر مصادیق این است که یک وقتی می‏آیند عده‏ای در مجلس می‏نشینند و می‏گویند برای این‏که امور منظم باشد مثلًا رانندگی این‏طوری و وضع ترافیک شهر این‏طوری باشد در مجلس یک قانونی برای ترافیک وضع می‏کنند این حکمی نیست که جزو آیه قرآن با روایت باشد اما از کلیاتی که در اسلام بوده استفاده کرده‏اند و بعد در مجلس قانون‏گذاری حکم می‏کنند که لازمه رانندگی این است و مردم باید این جور عمل کنند و هر کس هم که تخلف کرد این قدر جریمه می‏شود.
این یک حکم حکومتی است و اگر این حکم از طرف حاکم شرع باشد حکومتش برای ما لازم الاتباع است و ما موظفیم که عمل کنیم و اگر مستند به شرع نباشد در برابر وجدان ضمانت اجرایی ندارد یعنی برای من شخصاً رعایتش لازم نیست بنابراین بسیاری از قوانینی که از مجلس شورای ملی می‏گذرد از این سخن است که قوانین حکومتی است مادام مجتهدینی که ما آنها را از طرف امام (ع) ولو به نحو عمومی کلی منصوب می‏دانیم تا آنها تصویب نکنند و رویش صحه نگذارند و حکم به لزوم اجرا نکنند برای ما لازم الاجرا نیست بنابراین اگر بخواهیم شرعی باشد این‏طور بگوییم مقررات مجلس شورای ملی بدون تصویب فقهای شورای نگهبان قانونی و لازم الاجرا نیست در غیر این صورت برای ما ارزش قانونی شرعی ندارد و همه تلاش ما این است که این تضادی که بین حکومت فرعی و حکومت شرعی بوده است برداریم و قانونی را که در مجلس تصویب می‏شود هر کسی خودش عرفی و حکومت شرعی بوده است برداریم و قانونی را که در مجلس تصویب می‏شود هر کسی خودش را موظف بداند اجرا بکند اگر بنا باشد مجتهدین این را تصویب نکنند این لزوم اجرا ندارد بنابراین گرفتار همان تضاد می‏شویم.
نایب رئیس- اجازه بفرمایید آقای مرادزهی نظری دارید؟
مرادزهی- بله، تصویب نظام‏نامه را قید کنید.
ربانی املشی- یک مخالف و یک موافق صحبت کردند دیگر بحث را تمام کنید چون خیلی در این باره تذکرات داده شد.
مشکینی- مسأله، مسأله دیگری است قانونی وضع شده برای مصوبات شورای نگهبان.
نایب رئیس- اجازه بدهید همان‏طور که فرمودید مذاکره زیاد شده و این را به رأی بگذاریم و متن دیگری تهیه شد که آن سکنه و نارسایی را که آقای دکتر غفوری فرمودند ندارد آن متن را می‏خوانم: «مصوبات مجلس شورای ملی بدون وجود شورای نگهبان اعتبار قانونی ندارد مگر در تصویب اعتبارنامه نمایندگان و انتخابات شش نفر حقوق‏دان اعضای شورای نگهبان» پس آقایانی که موافقند دستشان را بلند کنند تا همین را بعداً به رأی بگذاریم‏
</section>
<section type="page" number="1084">
 (عده زیادی دست بلند کردند) تصویب شد بسیار خوب، بنابراین من این را یکبار دیگر برای رأی‏گیری می‏خوانم. آقای حیدری.
حیدری- عرض کنم مصوبات مجلس شورای ملی با وجود شورای نگهبان قابل اجرا می‏باشد.
تهرانی- اگر مصوبات را بردارید و همین که گفتیم بگذارید خوب می‏شود.
نایب رئیس- اجازه بفرمایید دارد روشن می‏شود گفتیم دو بحث است این دو بحث را از هم جدا کنیم. یکی این‏که وقتی شورای نگهبان هست، مصوبات مجلس باید برای ده بیست روز به شورای نگهبان فرستاده شده که در اصل 77 آمده و آن بحث دیگری است. عنایت بفرمایید یک مسأله دیگری مطرح شده و آن این‏که اگر قرار بشود یکبار خدای نکرده تاریخ تکرار بشود و مسأله تشکیل شورای نگهبان مثل مسأله فراز اول به بوته فراموشی سپرده بشود، آن وقت تکلیف چه می‏شود؟ در این اصل مطلب مهمی نداریم برای این‏که اصل 77 می‏گوید مصوبات را بفرستید آنجا و این وقتی است که آنجا باشد، و وقتی نباشد، در مورد نبودن اصل شورای نگهبان اصل 77 ساکت است و حکم سالبه به انتفاء موضوع دارد. (یکی از نمایندگان- آن عبارت اولی خوب بود.) عنایت بفرمایید من عرضم تمام بشود و اقلًا مطلب آقای حیدری حل بشود. (موسوی تبریزی- آن عبارت اول بهتر از این بود.) بسیار خوب اجازه بدهید حالا در اینجا نمی‏خواهیم بگوییم «مصوبات مجلس شورای ملی اگر شورای نگهبان تشکیل نشده باشد، اعتبار قانونی ندارد» این را می‏خواهیم بگوییم:
اصل 1/ 77 (اصل نودو سوم)- مجلس شورای ملی بدون شورای نگهبان اعتبار قانونی ندارد مگر در مورد تصویب اعتبارنامه نمایندگان و انتخاب شش نفر اعضاء حقوق‏دان شورای نگهبان.
لطفاً گلدان را برای رأی‏گیری ببرید.
 (اخذ رأی و شمارش آراء به عمل آمد و نتیجه به شرح زیر اعلام شد)
نایب رئیس- نتیجه اخذ رأی: عده حاضر شصت و پنج نفر، تعداد کل آراء شصت و پنج رأی، آراء موافق پنجاه و شش رأی، آراء مخالف یک رأی، آراء ممتنع هشت رأی، اصل تصویب شد تکبیر. (نمایندگان سه بار تکبیر گفتند)
خوب این کمبود مربوط به اصول قبل یعنی فصول قبلی بود حالا اصل 84 را که باز مقدمه‏ای برای آن مطرح شده بود در جلسه اخیر فصل رهبر و شورای رهبری است اصل 84 برای اظهار نظر خوانده می‏شود.
4- طرح و تصویب اصل 84 (اصل یکصد و هفتم)
اصل 84- هرگاه یکی از فقهای جامع الشرایط مذکور در اصل پنجم این قانون از طرف اکثریت قاطع مردم به مرجعیت و رهبری شناخته و پذیرفته باشد، همان‏گونه که در مورد مرجع عالیقدر تقلید و رهبر انقلاب امام خمینی چنین است، این رهبر ولایت امر و همه مسؤولیت‏های ناشی از آن را برعهده دارد. در غیر این صورت خبرگان منتخب مردم درباره همه کسانی که صلاحیت مرجعیت و رهبری دارند، بررسی و مشورت می‏کنند، هرگاه یک مرجع را دارای برجستگی خاص برای رهبری بیابند او را به عنوان رهبر به مردم معرفی می‏نمایند وگرنه سه یا پنج مرجع واجد شرایط رهبری را به عنوان شورای رهبری تعیین و به مردم معرفی می‏کنند.
</section>
<section type="page" number="1085">
نایب رئیس- خوب عده‏ای از دوستان اسم نوشته‏اند آقای کریمی بفرمایید.
کریمی- مسؤول در اصل پنج فقها نیستند، شرایط مرجعیت و رهبری است لذا «الف و لام» در عبارت «جامع الشرایط» زائد است و باید حذف شود، و «جامع شرایط مذکور در اصل» نوشته شود.
نایب رئیس- الف و لام نبوده است، تذکر به جایی است باید باشد «جامع شرایط» (یکی از نمایندگان- دارای شرایط.) بلی «دارای» بهتر است «دارای شرایط مذکور در اصل پنجم» که دیگر با آن هم اشتباه نشود آقای کیاوش.
کیاوش- من پیشنهاد می‏کنم اسم امام خمینی همان جا ذکر شود.
نایب رئیس- ذکر شده است.
کیاوش- منظور اسم کوچک‏شان است.
نایب رئیس- اگر دوستان تأیید کردند.
کیاوش- برای ثبت در تاریخ گفتم.
نایب رئیس- ایشان در خارج هم به همین عنوان معروفند آقای طاهری خرم‏آبادی بفرمایید.
طاهری خرم‏آبادی- موافقم.
نایب رئیس- آقای مکارم بفرمایید.
مکارم شیرازی- بحثی بود که این انتخابی که می‏کنند یعنی یک نفر را که انتخاب می‏کنند یا شورایی را، مدت دارد یا نه، مادام العمر است یا نه؟
نایب رئیس- این را باید در اصول بعد بگوییم ربطی به این اصل ندارد. آقای مکارم، عرض بنده این است که به هرحال این مطلب مربوط به اصول بعد است آقای آیت بفرمایید. (دکتر آیت- من موافقم.) آقای دکتر نوربخش بفرمایید.
دکتر نوربخش- ما سه‏تا اصل گذراندیم در قانون اساسی راجع به حاکمیت ملی، یکی اصل پنجم بوده، یکی اصل ششم و یکی اصل هفتم که اصل پنجم مربوط به ولایت فقیه، اصل ششم البته به آراء عمومی و اصل هفتم مربوط به شوراها است راجع به دو اصل دیگر بحثی نیست البته من از جانب خودم صحبت می‏کنم، ولی راجع به اصل پنجم من فکر می‏کنم این از حقوق آن کسی است که ولی است یعنی آیا شخص من اصولًا وکالت دارم از جانب ولی که راجع به این مسأله بحث بکنم؟ این یک سؤال.
نایب رئیس- لطفاً اولین شخص موافق که می‏خواهد صحبت بکند و آقای طاهری خرم‏آبادی هستند، به سؤال ایشان پاسخ دهند.
دکتر نوربخش- دوم، این مسأله خودمان می‏دانیم که در آینده یک تغییرات بنیادی در مذهب شیعه به وجود خواهد آمد باز واقعاً خیلی از آقایان فقها اینجا هستند و صلاحیت دارند ولی شخص من فکر نمی‏کنم چنین صلاحیتی را داشته باشم که راجع به مطالبی که مربوط به این مطالب است بحث کنم وکالتش را هم واقعاً ندارم این است که فکر نمی‏کنم مردمی هم که وکالت داده‏اند، وکالت داده باشند که راجع به این موضوع هم رأی بدهم اما اینجا دو سه سؤال هست مربوط به این‏که شما یک نفر را که انتخاب کردید حتماً باید در مقابل یک مقامی هم مسؤول باشد مسؤولیت رهبر در مقابل کیست؟ این‏هم بهتر است مشخص بشود. (یکی از نمایندگان- آقای‏
</section>
<section type="page" number="1086">
دکتر نوربخش صبح‏ها تشریف ندارند.)
نایب رئیس- اجازه بفرمایید آقای طاهری اینها را یادداشت بکنند و جواب بدهند.
دکتر نوربخش- من اجازه گرفتم عصرها هم نیایم ولی اجازه ندادند.
نایب رئیس- آقای دکتر ضیائی، اگر آقایان اجازه بدهند این تذکرات را بنده بدهم بهتر است اگر لازم شد تذکر می‏دهم آقای نوربخش بفرمایید.
دکتر نوربخش- سؤال سوم، رابطه بین رهبر و مرجع تقلید چه خواهد شد؟
نایب رئیس- متشکرم این سؤالات را آقای طاهری که به عنوان اولین موافق اسم نوشته‏اند جواب خواهند داد آقای منتظری بفرمایید.
منتظری- من دو تذکر کوچک دارم یکی این‏که رهبر انقلاب امام خمینی همان‏طوری که مرسوم است و لقب حضرت آیت الله العظمی امام خمینی گفته می‏شود، همان‏طور گذاشته بشود این لقب معمول است برای همه مراجع گذاشته بشود مثل این‏که یک دکتر را لقب دکترش را بیاندازید اینجا بنویسید «رهبر انقلاب حضرت آیت الله العظمی امام خمینی».
نایب رئیس- اضافه شد. (منتظری- یکی دیگر این‏که «و مادام القدره» این حق با ایشان هست.) آن در اصل بعدی است. (منتظری- در اصل بعدی نیست.) بسیار خوب آقای ربانی‏
املشی بفرمایید.
ربانی املشی- من البته به این اصل رأی می‏دهم ولی ... (نایب رئیس- یعنی سؤالی دارید یا مخالفید؟) اجازه بدهید یک سؤالی بکنم بلکه تصحیحی بکنید، نوشتید که از طرف اکثریت قاطع مردم به مرجعیت و رهبری شناخته و پذیرفته شده باشد، همان‏گونه که در مورد مرجع عالیقدر تقلید امام خمینی شده است من عرضم این است که در مورد امام خمینی با انقلابی که انجام گرفت و با نفوذی که ایشان داشتند مطلب یکسره شد و هیچ کس در مقابلش نتوانست مخالفت بکند، با وجود این‏که مخالفین در واقع وجود دارند اما نسبت به دیگران می‏خواهیم ببینیم یک چنین موردی اصلًا امکان دارد پیدا بشود یا نه؟ (یکی از نمایندگان- امکان که دارد.) آیا این موردی را که به نظر مردم و یا یک دسته‏ای از مردم و گروهی از مردم مصداق همین مطلب است ولی آقای رئیس جمهوری را که باید تبعیت بکند از مقام رهبری، می‏گوید خیر این آقا هنوز به آن مرحله از محبوبیت نرسیده است، در این مورد چه کسی باید حرف خودش را پیش ببرد؟
نایب رئیس- آقای طاهری به شما جواب می‏دهند. آقای رشیدیان بفرمایید.
رشیدیان- قسمتی از مطلب را آقای کیاوش گفتند همان اسم آیت الله خمینی بود و دیگر این‏که آیا عبارت «برجستگی خاص» لازم است؟
نایب رئیس- بسیار خوب آقای بشارت بفرمایید. (بشارت- یک کلمه است اضافه کنید) آقای فاتحی.
فاتحی- این عبارت بنا بود به این صورت باشد که رهبری امت مادام العمر هم درباره‏
امام خمینی باشد و بنا شد این عبارت اضافه شود.
نایب رئیس- آقای خزعلی بفرمایید.
خزعلی- نام رهبر عالیقدر که برده شده پیشنهاد می‏کنم یک سطر بعد بیاید به این منظور که الان موقعیت پذیرش عامه‏اش را ثابت کردیم و یا آنکه همه مسؤولیت‏ها را فعلًا به عهده دارند
</section>
<section type="page" number="1087">
ولی در این اصل مسؤولیت ایشان معین نشده ما مسؤولیت را هم جلو بیاندازیم و بگوییم که چنین کسی مثلًا هرگاه یکی از فقهای دارای شرایط مذکور در اصل پنجم این قانون از طرف اکثریت قاطع مردم به مرجعیت و رهبری شناخته شده باشد، این رهبر دارای ولایت امر است و همه مسؤولیت‏های ناشی از آن را به عهده دارد، همان‏گونه که در مورد مرجع عالیقدر تقلید و رهبر انقلاب امام خمینی چنین است که هر دو را تصویب بکنیم.
نایب رئیس- آقای فوزی بفرمایید.
فوزی- در اینجا که آمده است «در غیر این صورت خبرگان منتخب مردم درباره همه ...» البته از نقطه نظر موازین شرعی خبرگان افرادی هستند که قدرت علمی آنها در حد اجتهاد باشد یا قریب به اجتهاد و معمولًا عامه مردم نمی‏توانند تشخیص بدهند که این افرادی را که انتخاب می‏کنند در حد اجتهاد هستند یا نه بهتر این است اینجا اضافه بشود که «با معرفی جامعه روحانیت یا علماء».
نایب رئیس- اجازه بفرمایئد ما در اصل 85 نوشتیم تمام این قسمت‏ها را چه کسی معین کند یعنی ما وارد آن نمی‏شویم نمی‏دانم اگر نظر حضرت‏عالی باشد تشریف داشتید آن جلسه یا خیر؟ مفصل در این باره بحث شد گویا تشریف نداشتید، و به این نتیجه رسیدیم که تمام این مسائل را طبق اصل 85 بگذاریم به عهده آن‏که مطالعه می‏فرماید. آقای میر مرادزهی شما سؤالی دارید یا می‏خواهید به عنوان موافق یا مخالف صحبت کنید؟ (میر مرادزهی- من به عنوان مخالف صحبت می‏کنم.) بسیار خوب از دوستانی که اسم نوشته‏اند یک نفر موافق و یک مخالف صحبت می‏کند.
خامنه ای- این «دارای برجستگی‏های خاص» یک کلمه‏ای است که زیاد تفاوتی نمی‏کند اگر به جای این حائز خصلت‏های شرایط خاص بگذارند یک کمی بهتر می‏شود.
نایب رئیس- آقای دکتر غفوری بفرمایید.
گلزاده غفوری- من می‏خواستم تذکر بدهم که این یک قسمتش الان بدیهی است و مورد وفاق اکثریت مردم است و واقعاً انکارناپذیر است ولی در یک امر تجربه نشده‏ای که ما می‏خواهیم تصمیم بگیریم، مربوط به شخصیت روحانیت شیعه است من تردید دارم که آیا صلاحیت داریم برای بعد از زمان حاضر تکلیف معلوم کنیم. من فکر می‏کنم روی قسمت اول تصمیم گرفته بشود و قسمت دوم را با یک شرایط و زمینه‏های محکم‏تر، من می‏خواستم از موافق خواهش بکنم که آیا تصور نگرانی‏های احتمالی بعدی شده و راجع به رفع نگرانی‏ها چه مطالبی دارند؟
نایب رئیس- موافق لطفاً جواب بدهند آقای مرادزهی بفرمایید به عنوان مخالف، بعد هم آقای طاهری خرم‏آبادی به عنوان موافق. لطفاً سؤالاتی را هم که مخالف می‏گویند یادداشت بفرمایید که جواب بدهید و بعد رأی بگیریم.
میر مرادزهی- بسم الله الرحمن الرحیم. من در روزی که اصل پنجم یعنی مسأله ولایت فقیه داشت تصویب می‏شد فرصتی برای صحبت نداشتم ولی روز بعد، روزی که اصل شوراها مطرح بود در رابطه با اصل پنجم من به عنوان مخالف صحبت کردم و در واقع موضوع صحبتم همان مسأله ولایت فقیه بوده الان من مسائل قبل را لازم به تکرار نمی‏دانم ولی با توجه به صحبت‏هایی که از آقایان شنیدم در جلسات خصوصی، چندتا سؤال برای من مطرح شده که از جمله این‏که اگر چنان‏چه ولی آن قدرت اجرایی را پیدا کرد اگر خدای نکرده با توجه به این‏که‏
</section>
<section type="page" number="1088">
ما دیگر معصوم نداریم، چه مرجعی به این تخلفات رسیدگی خواهد کرد؟ آیا فقط افکار عمومی خواهد بود یا مرجعی بالاخره هست در این مملکت که به این تخلفات رسیدگی بکند و از نظر سلسله مراتب اداری و تشکیلاتی در حقوق بین الملل این چه جایی خواهد داشت؟ آیا با توجه به این‏که ما در تعریف رئیس جمهور داریم که اولین شخص سیاسی مملکت هست از نظر روابط بین المللی، آیا این تعارض دارد یا نه؟ و تا آنجا که من می‏دانم مسأله ولایت فقیه را در کتاب نامه‏ای از امام موسوی (کاشف الغطاء) در آنجا که صحبت از اولی الامر شده مخصوصاً صفحات 97 و 98، در آنجا اولی الامر ائمه را خطاب کرده و نگفته است که اولی الامر فقها هستند، که البته من در آن قسمت چون موضوع صحبت من نیست صحبتی ندارم فقط استدعا می‏کنم از کسی که به عنوان موافق صحبت می‏کند هم به سؤال اول و هم این‏که آیا با توجه به اصول مذهبی یک فقیه و ولی، ولایت بر فقهای دیگر هم دارد یا نه؟ و اگر دارد این مسأله به چه ترتیب باید حل بشود؟ عرض دیگری ندارم.
نایب رئیس- آقای طاهری خرم‏آبادی ..
طاهری خرم‏آبادی- بسم الله الرحمن الرحیم. ما برای این‏که حکومت‏مان یک حکومت اسلامی باشد یعنی منطبق باشد بر آن شرایطی که اسلام برای حاکم معین کرده و برای این‏که مردم مسلمان خود را در مقابل این حکومت مسؤول و موظف بدانند و اوامر این حکومت را امر خدا تلقی کنند و تمام تصرفات این حکومت را تصرف شرعی و قانونی تلقی کنند و برای این‏که یک قدرت تخصصی با پشتوانه ملت از دیکتاتوری و استعمار جلوگیری کند، در کلیات قانون اساسی اصلی تحت عنوان این‏که ولایت امر است بر عهده فقیه عادل، مدیر، شجاع یا فقهایی که دارای این شرایط باشند، این اصل را گذراندیم و در اطرافش هم صحبت‏های زیادی شد. همان‏طوری که در بقیه اصول کلی در فصول دیگر قانون اساسی آمدیم و آن اصول کلی را مشخص و شرایط و خصوصیات آن را بیان کردیم حالا رسیدیم به اصل پنجم یعنی می‏خواهیم آن اصل را که یک اصل کلی بود، اینجا پیاده کنیم. در اینجا ما سه‏تا فرض داریم با این‏که ولایت امر یا فقیه یا فقهای جامع آن شرایط باشد یک فرض این‏که یک نفر همچون امام خمینی اکثریت قاطع ملت مسلمان ایران او را به رهبری پذیرفته باشند این فرض، فرضی است روشن قهراً ولایت امر که بعد مسؤولیت‏هایش ذکر می‏شود طبق اصول بعد، مسؤولیت‏ها به عهده این فرد است و او متصدی ولایت است و او به عنوان رهبر شناخته شده است. در این فرض ما نیازی به این‏که آراء عمومی را به صورت همه‏پرسی یا به صورت انتخابات بگیریم، نداریم یعنی اگر چنین فردی پیدا شد که اکثریت ملت او را به عنوان رهبری پذیرفته باشند و همین جا من جواب دوست عزیزم جناب آقای ربانی را می‏دهم. اگر فردی بعداً پیدا شد که مثل امام خمینی مردم او را به رهبری پذیرفته بودند، که اصلًا الان اگر ما بخواهیم نسبت به امام خمینی برویم سراغ مردم که مردم به ایشان رأی بدهند به ما می‏خندند، برای این‏که مردم توی کوچه و بازار شب و روز فریاد می‏زدند: تا خون در رگ ماست- خمینی رهبر ماست و در گذشته هم گفتند. اگر یک چنین فردی هم بعداً پیدا شد دیگر نیاز به این‏که ما برویم و رأی بگیریم، نخواهیم داشت. این یک فرض، فرض دیگر این‏که ما رهبری با این خصوصیت و ویژگی که در اکثریت قاطع مردم او را به رهبری پذیرفته باشند و رهبری او مشخص شده باشد برای مردم، نداشته باشیم. اینجاست که در این اصل به این شکل پیش‏بینی شده که خبرگان یعنی آنهایی که اهل تشخیص هستند و
</section>
<section type="page" number="1089">
می‏توانند آن شرایط را در یک شخص یا چند شخص بیتبند و تشخیص صلاحیت را در یک یا چند شخص بدهند، به ترتیبی که قانون معین می‏کند و در اصول بعد هم پیش‏بینی شده است، خبرگان جمع می‏شوند و یک نفر را به عنوان رهبر یعنی یک نفر از مراجع را به عنوان رهبر تعیین می‏کنند و معرفی می‏کنند و در صورتی که یک نفر را دارای این خصوصیات و ویژگی‏ها نیافتند، یعنی چند نفر مثل هم و در ردیف هم بودند اینجا قهراً به صورت شورای رهبری آن چند نفر را معرفی می‏کنند. می‏توانیم در همین جا پاسخ به یکی از سؤالاتی که شده بود بدهیم و آن این بود که رابطه رهبری با مرجعیت چیست؟ همان‏طوری که ملاحظه می‏فرمایید در اینجا این‏طور پیش‏بینی شده است که این رهبری که به وسیله خبرگان تعیین می‏شود یا آن رهبرانی که به وسیله خبرگان تعیین می‏شوند، اینها از افرادی که صلاحیت مرجعیت و افتاء را دارند انتخاب می‏شوند بنابراین اینها می‏توانند از مراجع باشند ولی در عین حال معنی این اصل این نیست که ما مرجعیت تقلیدی را محصور در این فرد یا افراد کرده باشیم همان‏طوری که الان فرض کنید افرادی هستند در عین حال که همه مراجع و غیر مراجع تقلید دیگری هم هستند که مقلدین زیاد دارند، پس بنابراین این فرد یا افرادی که رهبر می‏شوند از مراجع خواهند بود و در عین حال مرجعیت هم محصور در اینجا نیست یعنی ممکن است غیر از اینها هم مراجع دیگری باشند که آنها مقلدینی داشته باشند ولی ولایت و رهبری با این فرد یا این افرادی است که از طرف خبرگان تعیین می‏شوند. یا اگر فردی بود که مردم او را به عنوان رهبری پذیرفته باشند پس رابطه مسأله رهبری با مرجعیت هم مشخص شد که رهبر غیر از مراجع خواهد بود ولی در عین حال مرجعیت محصور در رهبری نیست و ممکن است یک فردی غیر از رهبر مرجع باشد و اما سؤال دیگری که باز در این زمینه شد که آیا ما حق داریم وظیفه برای رهبر و ولی امر تعیین کنیم؟ اینجا باید عرض کنم که این به معنی تعیین وظیفه برای رهبر یا رهبران نیست این به این نحو است که ما تکلیف مردم را تعیین می‏کنیم که بعد از آن‏که باید در جامعه اسلامی ما یک رهبر یا شورای رهبری باشد، این رهبر یا شورای رهبری کیفیت انتخابش و نحوه شناخت مردم نسبت به این رهبر یا شورای رهبری چگونه باید باشد؟ ما اینجا داریم یک پیش‏بینی می‏کنیم، ما تعیین وظیفه برای رهبر نمی‏کنیم ما داریم پیش‏بینی می‏کنیم که رهبر را چطور باید تعیین کرد و بعد براساس آن ضوابط اسلامی، چون ما برای رهبری حکومت معتقدیم که اسلام خطمشی معین کرده است یعنی رهبر و حاکم یک فرد مستبد و خود رأی نباید باشد خطمشی معین کرده است، ما اگر در اصول بعد بیاییم و مسؤولیت‏هایی هم برای رهبر یا شورای رهبری بیان کنیم، براساس آن ضوابط مطالبی است که اسلام تعیین کرده است، یعنی براساس آن‏چه را که ما و خبرگانی که اینجا تشریف دارند، سؤال دیگری بود که جناب آقای دکتر غفوری فرمودند که ممکن است در پیاده کردن این اصل یک نگرانی‏هایی باشد خوب، این نگرانی در پیاده کردن این اصل مثل نگرانی‏هایی است که در پیاده کردن اصول دیگر هم هست ما الان فرض کنید که برای مجلس شورای ملی، برای شورای نگهبان که یک نهاد تازه‏ای است و به این شکل نداشتیم و همچنین مسائل دیگر که در این قانون اساسی پیش‏بینی شده است و بعداً باید در جامعه پیاده بشود، ممکن است ما یک نگرانی‏هایی داشته باشیم و نمی‏شود ما به خاطر نگرانی،
</section>
<section type="page" number="1090">
از یک مسائل اصولی و اساسی که نقش بنیادی در جامعه ما و در نظام جمهوری اسلامی که به آن ردی دادیم دارد به خاطر نگرانی از ذکر این اصول اساسی صرف نظر کنیم و باید برای رفع این نگرانی همت کنیم و همه دست به دست هم بدهیم که این اصل و اصول دیگر به احسن وجه پیاده بشود، این هم راجع به به این سؤال. و اما سؤال دیگر که این ولایت فقیه چه وضعی در حکومت دارد و در کجای حکومت قرار می‏گیرد بیان این اصول برای همین است یعنی این اصولی که می‏خواهیم ذکر کنیم برای همین است که در واقع جواب سؤالی را که بعضی دیگر کردند که ما چرا ذکر کنیم، به همین بیان داده می‏شود که ما الان می‏خواهیم جای ولایت فقیه را در قوایی که حاکم بر مملکت هستند تعیین کنیم که ولی امر چه نقشی دارد و چگونه باید با قوای دیگر وفق داده شود. این اصول برای بیان همین مطلبی است که در این سؤال بود که چه جایی و چه نقشی دارد و اما باز مطلب هم روشن است که ولی امر، رهبر و بقیه قوا هم در درجه اول در مقابل خدا مسؤولند و همه ما و همه ملت در مقابل خدا مسؤولیم، و در درجه دوم در مقابل ملت، یعنی ملت می‏تواند از رهبر و از رهبران سؤال کند و نظارت بر اعمال آنها داشته باشد که آیا این رهبر آن مسؤولیت الهی را درست انجام داده است یا نه؟ این هم راجع به این مطلب، دیگر نمی‏دانم سؤال دیگری هست یا خیر.
نایب رئیس- من این تذکر را نوشته بودم به آقای طاهری دادم که بگویند که این مسؤولیت دوگونه است یکی این‏که آیا وظایف رهبریش را آن‏طوری که شایسته است خوب می‏تواند انجام بدهد یا نه؟ ما در مورد نمایندگان مجلس شورای ملی چکار می‏کنیم آنها را مردم ناظرند ببینند آیا وظیفه محدود نمایندگی خود را خوب انجام می‏دهند یا نه و در قانون هیچ مرجع دیگری برای این رسیدگی نیست و اما اگر تخلف کنند از وظایف، همه در برابر قاضی یکسان مسؤولند می‏خواهند رهبر باشد و یا یک فرد عادی، آن هم به صورت مساوی مسؤولند. مثل این‏که دیگر سؤالی نیست.
طاهری خرم‏آبادی- جواب راجع به سؤال اولی الامر را هم بدهید.
طاهری اصفهانی- و اما دو سؤال دیگر ماند یکی جواب این‏که مراد از اولی الامر ائمه هستند، ما معتقد هستیم که فقیه جامع این شرایط در زمان غیبت ولی عصر (عج)، مثل زمان حضور از طرف ولی عصر (عج) نیابت دارد. در زمان خلافت مولا امیرالمؤمنین (ع) مالک اشتر در یک نقطه‏ای از مناطق اسلامی مثلًا در مصر ولایت پیدا می‏کرد، الان معتقدیم که فقیهی که جامع این شرایط است، از طرف ولی عصر (عج) نیابت دارد پس بنابراین، این منافات ندارد که ما الان اگر امر فقیه را اطاعت می‏کنیم در واقع داریم امر و فرمان اولی الامر را اطاعت می‏کنیم.
نایب رئیس- خیلی متشکرم بفرمایید دو نفر از آقایان اسم نوشته‏اند که سؤال کنند آقای حجتی حضرت‏عالی بفرمایید.
حجتی کرمانی- من چندتا سؤال دارم، یکی این‏که اکثریتی که اینجا هست همان‏طوری که در اصل پنجم بود روشن نشده است که این اکثریت قاطع در انتخاب این مرجع به چه طریقی قابل ارائه به دنیا هست یعنی از نظر این‏که یک سند و ملاک باشد، چطوری معین می‏کنید؟ در مورد امام خمینی این تظاهرات و این مسائل در عین حال مسأله رهبریت ایشان را محرز کرد
</section>
<section type="page" number="1091">
ولی من در جلسه گروه هم گفتم که این اکثریت اگر بخواهد یک اکثریت حقوقی باشد، همان‏طوری که امام خودشان در مورد اصل جمهوری اسلامی آن تظاهرات خیابانی را کافی ندانستند با این‏که مردم میلیون، میلیون می‏گفتند استقلال، آزادی، جمهوری اسلامی ولی گفتند رفراندوم بشود در اصل پنجم روشن نشد که این اکثریت از چه طریق تحصیل می‏شود اینجا هم باز مبهم گذاشته است نفس این اصل است که باید روشن بشود که این اکثریت از چه طریق، قانوناً روشن می‏شود و قابل ارائه است و این می‏تواند به صورت یک سند از نظر بین المللی باشد، منظورم از نظر حقوقی است. مسأله دوم این‏که اینجا کنار این، مرجعیت اضافه شده در صورتی که در اصل پنجم کلمه مرجعیت نبود علت این‏که اضافه شده است چیست؟ مسأله ولایت امر یک کلمه‏ای‏است که از نظر حقوقی شناخته شده نیست از نظر فقه ما شناخته شده است ولی از نظر حقوقی امروز خیلی شناخته شده نیست این باید خیلی روشن باشد که ولی امر یعنی چه، بعضی از انتقاداتی را هم که من گاهی خواندم همین سؤال را در روزنامه‏ها مطرح کرده بودند که ولی امر یعنی چه؟ کدام امر؟ بعضی نمی‏دانند که ولی امر یعنی چه، مسأله دیگر این‏که در اصل 84 امام امت هم بود ولی اینجا چرا امام امت حذف شده است؟ و دیگر این‏که «برجستگی خاص» یک کلمه جدیدی است که معلوم نیست که «برجستگی خاص» یعنی چه و باید همان چیزهایی که آنجا گفته شده عیناً و صریحاً اینجا گفته شود.
کرمی- اگر اجازه بدهید من جواب این سؤال را می‏دهم. (یکی از نمایندگان- در یک کلمه بفرمایید ما همه مخالفیم.)
حجتی کرمانی- اختناق به وجود نیاورید بگذارید همه آزادانه مطالب خود را بیان کنند.
نایب رئیس- اداره جلسه با بنده است. (حجتی کرمانی- به آقای کرمی بفرمایید.) شما مطلب خودتان را بفرمایید. (کرمی- اگر اجازه بدهید من جواب یکایک سؤالات ایشان را می‏دهم.)
حجتی کرمانی- همچنین کلمه رهبر از نظر حقوقی یک کلمه شناخته شده‏ای نیست. یعنی وقتی این اصل به زبان خارجی ترجمه می‏شود و از طریق رادیوها به سراسر دنیا مخابره می‏شود باز دو مرتبه همان ابهام اصل پنجم را با تمام سؤالاتی که اشت بر می‏انگیزد. بنابراین، این ابهامات باید روشن شود مضافاً به این‏که رابطه این رهبر با مرجع تقلیدی که احیاناً از نظر مرجعیت بالاتر است و در مذاکراتی که ما کردیم امکان این هست که یک مرجع عام‏تر باشد البته نه به آن عمومیت که اکثریت قاطع داشته باشد ولی یک عده مقلد داشته باشد که نیروی عظیمی پشت سه قدرت متجلی نمی‏شود؟ تذکر دیگری که باید بدهم و به دوستان هم گفته‏اند این است که از جناب آقای آیت الله صدوقی خواهش می‏کنم اجازه آزادی کلام را به ما بدهند.
نایب رئیس- آقای حجتی شما آزادی کلام دارید و صحبت هم می‏کنید ولی بازهم می‏گویید اجازه بدهید.
حجتی کرمانی- یک اشکال هم به رویه کار دارم و آن این است که این اصل مانند اصل ولایت فقیه بحث‏انگیز خواهد بود و شما دوباره به صورت یک موافق و یک مخالف می‏خواهید رأی بگیرید و مردم در جریان استدلال‏های شما برای این مسأله به طور کافی و وافی قرار ندارند و این مسأله نقض کار مجلس است نه نقض خود ماده. و باز در پایان این مسأله را تذکر بدهم‏
</section>
<section type="page" number="1092">
که من از نظر تئوری، از نظر کلی و فقهی با همه این اصولی که نوشته شده و بنا است مطرح شود موافقم ولی از نظر عملی یا از نظر محظور عملی که ممکن است ایجاد شود یا اشکالاتی که از نظر حقوقی دارد و برای من حل نشده اگر رأی ممتنع یا هر رأی دیگری بدهم دلیل بر این نیست که من با ولایت فقیه مخالفم یا این‏که در یک توطئه‏ای شرکت دارم که آقایان فکر می‏کنند آن توطئه برای این مسأله وجود دارد.
نایب رئیس- اجازه بفرمایید من یک تذکراتی می‏دهم تا بعد آقای آیت که به عنوان موافق اسم نوشته‏اند به سؤالات ایشان پاسخ بدهند. تذکر من این است که از برادرمان آقای حجتی خواهش می‏کنم وقتی جلسه آرام است و به حرف ایشان گوش می‏دهند، خود ایشان مرتباً نگویند اگر اجازه بدهید، چون مجلس آرام است و حرف‏های شما را گوش می‏کنند ولی با همان جمله‏ای که می‏فرمایید دچار یک نوع نگرانی می‏شود. آقای مشکینی بفرمایید.
مشکینی- من وقتی که آقای طاهری صحبت می‏کردند می‏خواستم یک وصله مختصری به حرف‏شان بزنم و از ایشان اجازه می‏گرفتم. راجع به رابطه بین رهبر و مرجع می‏خواستم عرض کنم ان شاء الله در آینده طوری خواهد شد که عنوان مرجع‏ها با عنوان شورای رهبری ادغام شود.
نایب رئیس- آقای آیت بفرمایید.
دکتر آیت- بسم الله الرحمن الرحیم. من یکی از طرفداران و مدافع جدی این اصل هستم و شاید قبول نمایندگی این مجلس هم برای این بود که تا آنجایی که در قدرت دارم در گذراندن این اصل کمک کنم. چون حکومت اسلامی را بدون این اصل مستقر نمی‏بینم یعنی این اصل باید اجرا شود و دلایل عقلی و نقلی بسیاری در این مورد هست دلایل نقلی‏اش در کتب فقه ذکر شده است و آقای مرادزهی که اشاره کردند کتاب ولایت فقیه امام را خوانده‏اند و در آنجا ولایت امر مخصوص ائمه قلمداد شده است گویا بقیه کتاب را نخوانده‏اند که ایشان عیناً اشاره کرده‏اند که این ولایت امر در غیبت امام با فقها است. این کتاب در آن موقع که انتشارش سخت بوده به طور خاصی منتشر شده است و همان کتاب ولایت فقیه است.
نایب رئیس- توضیح خودتان را برای رفع این شبهه بدهید. آقای آیت می‏گویند این کتابی را که برادرمان آقای مرادزهی به عنوان ولایت فقیه به نام کاشف الغطاء دیده‏اند این کتاب ولایت فقیه امام است که در آن موقع به دلیل خفقان در پشتش نوشته شده بود ولایت فقیه کاشف الغطاء.
دکتر آیت- بله همین‏طور است که آقای دکتر بهشتی اشاره کردند، یعنی این کتاب مال کاشف الغطاء نیست بلکه کتابی است مربوط به امام خمینی که آن موقع برای این‏که از انتشارش جلوگیری نشود این عنوان پشت جلد نوشته شده بود و اکثراً هم می‏دانند. (جوادی- اشکال‏شان چیز دیگر بود.) آن را هم جواب دادم و گفتم ایشان گفتند در این کتاب ولایت امر مخصوص ائمه قلمداد شده است در حالی که تمام کتاب ضمن بحث می‏گوید بعد از ائمه، فقها همه اختیارات را به عهده دارند و اگر کسی همه کتاب را بخواند متوجه این امر خواهد شد. در مورد دلیل عقلی این مسأله مشخص است که هر کار باید به متخصص و کسی که در آن کار وارد است واگذار شود که یک امر بدیهی است. البته متخصصی که عادل و باتقوا باشد. حتی اگر بخواهید برای خانه‏تان در بسازید پیش متخصصی می‏روید و یا اگر می‏خواهید پیش پزشک بروید پیش متخصص آن رشته می‏روید و هر کار دیگری که بخواهیم به همین نحو
</section>
<section type="page" number="1093">
است و امر حکومت که مهم‏ترین امر است هیچ دلیلی ندارد که ما پیش متخصصش نرویم. اما چرا پیش متخصص اسلامی‏می‏رویم، در این مورد دوستان اگر کتاب ژان ژاک روسو را مطالعه کرده باشند که حتماً هم مطالعه کرده‏اند، اصولًا در آن کتاب مبنای دموکراسی را بر یک پیمان اجتماعی می‏گذارد و می‏گوید اول بشر به صورت انفرادی زندگی می‏کرد بعد به خاطر این‏که زندگیشان پیش برود آمدند و با یکدیگر پیمانی بستند و از قسمتی از آزادی‏ها صرف نظر کردند تا بتوانند به زندگی بهتری دست پیدا کنند و همه دموکراسی را بر مبنای این اصل پیش می‏برد.
نایب رئیس- آقای آیت به وقت هم توجه کنید.
دکتر آیت- اگر آن پیمان اجتماعی در تاریخ یکبار تحقق پیدا کرده باشد در مورد همین اسلام است. مکتب موجود را یک عده‏ای براساس آن قوای مختلف تعیین می‏کنند اما چون وقت کم است من به سؤالاتی که آقای حجتی اشاره کردند و به یک سؤال دیگری از آقای مرادزهی که جواب داده نشد پاسخ می‏دهم. آقای مرادزهی فرمودند که آیا این ولایت امر بر اقوام دیگر هم هست یا نیست و اگر هست چگونه خواهد بود؟
نایب رئیس- بر فقهای دیگر. (دکتر آیت- من اینجا نوشته‏ام بر اقوام دیگر.) خیر بر فقهای دیگر. (مرادزهی- بر فقیه ولایت دارد یا خیر؟)
دکتر آیت- آن مسأله معلوم است و در امر حکومتی بارها بحث شده است و اموری که مربوط به حکومت هست بر همه مردم ساری و جاری است و استثنا ندارد و امور غیر حکومتی هم که مسأله‏ای نیست. آقای حجتی سؤال کرده‏اند چرا مرجعیت در این اصل آمده و در اصل پنجم نیامده است؟ اولًا بنا نبود عین همان اصل را ما در اینجا بیاوریم چون اگر بنا بود عین آن اصل را اینجا بیاوریم که دیگر اصلی نمی‏آوردیم این اصل تشریح آن اصل و سایر اصول است. ثانیاً این استدلال شد که کسی که ولی امر هست باید مرجعیت هم داشته باشد تا بین مردم نفوذ داشته باشد تا تصمیماتی که می‏گیرد ضمانت اجرا داشته باشد بعد گفتند این «ولی امر» یک کلمه‏ای است که از نظر حقوقی تعریف نشده است. خوب ما در همین قانون ولی امر را تعریف کرده‏ایم و اختیاراتش را گفته‏ایم، پس قانون را برای چه می‏نویسیم وقتی که در همین قانون حدود اختیارات آمده است بنابراین تعریف هم شده است همین امر را ایشان در مورد کلمه «رهبر» گفتند که در این مورد هم در این قانون تعریف کرده‏ایم و حدود و اختیاراتی که آمده است مشخص است. با این‏که بارها جواب داده شده است گفتند رابطه رهبر با مرجع تقلیدی که طرفداران زیادی دارد چه خواهد بود؟ اگر آن شخص همان‏طور که ایشان اشاره کردند کسی باشد که طرفدارانش اکثریت داشته باشند و مدیر و مدبر باشد که خودش رهبر می‏شود و اگر هم نباشد و فقط تعداد زیادی پیرو داشته باشد که آن را جواب دادیم زیرا کسی که رهبر شد و در ضمن برای عده‏ای مرجع هم هست خواه ناخواه حکم و تصمیماتش برای دیگران هم لازم الاجرا است و تضادی به وجود نخواهد آمد برای این‏که اگر بخواهیم بگوییم تضاد به وجود می‏آید باید بگوییم اصلا اسلام حکومت ندارد و آقایان تا این حد را لااقل قبول دارند که اسلام حکومت دارد و حکومت قابل پیاده شدن را دارد و حکومتش هم ملوک الطوایفی نیست و خواه ناخواه کسی که حاکم است و از طرف اکثریت مردم شناخته شده و قبول شده است و دارای شرایط افتاء هم هست. این مسأله بارها تکرار شده است و از نظر اسلامی امرش در حدود
</section>
<section type="page" number="1094">
قوانین برای همه لازم الاجرا است و شرط آن این است که ما برای اسلام حکومت قائل بشویم و همه قبول داریم که اسلام حکومت دارد. یک مسأله دیگر که ایشان اشاره کردند این است که گرچه از نظر خودشان جنبه خصوصی پیدا می‏کند و ربطی به ما ندارد ولی اشاره‏اش هم بد نیست. ایشان گفتند من از نظر تئوری این مسأله را قبول دارم ولی اگر از نظر عملی رأی ندادم این است که قابل پیاده شدن نمی‏دانم این مثل این است که بگوییم این اسلام قابل پیاده شدن نیست. (حجتی- شکل خاصی دارد.) شکل خاصی ندارد یک امر اسلامی است. (نایب رئیس- مباحثه نکنید.) آقای دانش‏راد هم نوشته‏اند «خواهشمند است اشاره‏ای درباره رابطه ولایت امر و امامت است با اقلیت‏های دینی کشور که در جلسه قبل سؤال نموده بودم بفرمایید» ایشان هم به این مسأله اشاره کرده بودند که ولی امر با مسأله ملت که من فکر می‏کنم سؤال ایشان این بود ...
نایب رئیس- سؤالشان این است که وقتی گفته می‏شود «امامت امت» مفهومش همان رهبری ملت است و همه کسانی که جزو ملت ایران شمرده می‏شوند مشمول این رهبری هستند که پاسخ ایشان این است، بلی.
دکتر آیت- بلی و حتی از این هم وسیع‏تر یعنی رهبری تمام ملت به عهده اوست چنان‏که یک رئیس جمهور در یک کشور رئیس جمهور تمام کشور است چه آنهایی که به او رأی داده‏اند و چه آنهایی که به او رأی نداده‏اند و اصولًا رهبری است که ما می‏گوییم یک مقداری از این وسیع‏تر است یعنی مملکت ایران را بالفعل فرا می‏گیرد و سایر جاها را از جهاتی بالقوه زیر نظر می‏گیرد. (منتظری- حقوق آنها را هم رعایت می‏کند.) بلی حقوق آنها را هم رعایت خواهد کرد.
خامنه‏ای- یکی از آقایان مراجعه کردند که روابط ولی امر با مراجع بین المللی چه خواهد بود؟
دکتر آیت- رابطه ولی امر و مراجع بین المللی مسأله‏ای است که در قانون تعیین شده است چون قوانین چیست؟ مثلًا عهدنامه به امضای چه شخصی برسد؟ خوب در قانون ما معمولًا به امضاء رئیس جمهور می‏رسد چون ما یک مقام رئیس جمهور هم در قانون پس از طی تشریفات قانونی قائل شده‏ایم یا در مجامع بین المللی رئیس جمهور شرکت می‏کند. اینها اموری است که به عهده رئیس جمهور است و به هر حال حدودی که در قانون اساسی برای رهبر است تعیین شده است رابطه‏اش را با حقوق بین الملل هم تعیین می‏کند و من هیچ اشکالی در این مورد نمی‏بینم.
حجتی کرمانی- از نظر سازمان حکومتی چه جوری خواهد بود؟ عضو حکومت است یا خارج از حکومت است به چه شکلی است؟
دکتر آیت- داخل حکومت است و در مرکز حکومت قرار دارد. (حجتی- باید روشن شود که در این رابطه چکاره است.)
نایب رئیس- اجازه بدهید که سؤالات خیلی فشرده جواب داده بشود که هم مشخص باشد و هم فشرده.
دکتر آیت- ایشان سؤالاتشان را دقیق مطرح بکنند.
حجتی کرمانی- موضع حقوقی‏اش از نظر سازمانی در حکومت اسلامی در چه موضعی‏
</section>
<section type="page" number="1095">
قرار دارد؟
نایب رئیس- در موضع امامت.
دکتر آیت- در موضع امامت است که در سایر قوانین نیست ولی در قانون ما هست. چنان‏که مواضعی هم در حکومت‏های دیگر هست مثلًا در چین صدر مائو در کجا قرار داشت و در حقوق آمریکا صدر نبود ولی در چین یک چنین آدمی وجود داشت و موضع حقوقیش هم مشخص بود و هیچ مشکل جهانی هم به وجود نمی‏آورد با این اضافه که ما صریحاً در این قانون اساسی حدود و اختیارات و مسؤولیت‏های رهبر و امام را تعیین کرده‏ایم و همین حدود که تعیین کرده‏ایم موضع او و نقش او را کاملًا در حکومت نشان می‏دهد و هیچ اشکالی که شما بتوانید اشاره کنید که این اشکال خاصی به وجود می‏آید، نیست و یک مسأله دیگری که من اشاره نکردم و باز سؤال آقای حجتی بود این است که اگر یک کسی اکثریت را احراز کرد و تعیین پیدا کرد مسأله از نظر حقوقی چطور می‏شود؟ اگر به اندازه‏ای شدید باشد که دیگر احتیاجی به مجلس خبرگان نباشد مثل امام که روشن و ظاهر است و موضوعی پیش نمی‏آید ولی اگر به آن اندازه ظاهر و آشکار نباشد که بدیهی است و در قانون تکلیفش را تعیین کرده‏ایم که به عهده مجلس خبرگان است که البته من خودم طرفدار این روش هستم که یک رأی‏گیری همیشه بشود که مسأله کاملًا محرز شود که این عقیده خاص خودم هست و مسأله دیگری در این مورد نیست.
نایب رئیس- یک سؤال از برادرمان آقای حجتی ماند که من آن را یادداشت کردم اگر آقای آیت جواب ندادند من توضیح بدهم و وارد رأی‏گیری بشویم.
بنی صدر- یک سؤال هم بنده دارم که جواب بدهید.
نایب رئیس- بسیار خوب ایشان فرمودند که در اصل پنجم امامت امت آمده ولی اینجا نیامده است.
حجتی کرمانی- یک سؤال دیگر هم کردم.
نایب رئیس- من فقط سؤالات جزیی را توضیح می‏دهم و بقیه را آقایان مسؤول هستند و آن این است که امامت همان رهبری است که در آنجا تحت عنوان امامت امت آوردیم و در این اصل تحت عنوان رهبری آورده‏ایم که بیان دیگری از همان امامت است لذا اینجا رهبری و ولایت امر است و در اصل پنجم امامت و ولایت امر در هر دو جا آمده است ولی آنجا امامت آمده لیکن اینجا رهبری آمده است و سؤال دیگری که فرموده بودید برای جهانیان مفهوم است یا نه؟ باید عرض کنم یک نظام جدید، اصطلاحات جدید، نهادهای جدید همراه دارد و آرام آرام دنیا می‏فهمد. اگر به یاری خداوند و با همکاری صمیمانه همه توفیق پیدا کردیم که نظام سالم امامت و امت است پیاده کنیم ان شاء الله آن وقت قدرت اسلام معلوم خواهد شد. (اشراقی- سؤال من این بود.) به آن می‏رسیم.
اشراقی- در زمان حکومت امام و بعد از ایشان در حکومت فقهای دیگر آیا فقهای دیگر احکام‏شان نافذ است یا خیر؟
نایب رئیس- این را توضیح می‏دهم، من داشتم سؤال ایشان را جواب می‏دادم. عرض می‏شود نظام ما البته نظام جدیدی است و نظام اسلامی امامت و امت است با همه اصولی که رابطه امامت و امت را در قانون اساسی مشخص می‏کند و امت تمام آزادی‏های لازم را دارد
</section>
<section type="page" number="1096">
ولی بدون محور و سرگردان نیست و محور دارد. ان شاء الله ما توفیق پیدا کنیم که این نظام را ضامن سعادت بکنیم و بعد از آن‏که ضامن سعادت کردیم مردم دنیا هم مطلب ما را خواهند فهمید.
کرمی- از قول جناب‏عالی که نظام جدیدی است ما از شما نمی‏پذیریم چون این نظام 1400 سال در قرآن و در سنت پیغمبر و در اعمال معصومین سابقه داشته است.
منتظری- جناب آقای کرمی «جدید» که می‏گوییم یعنی در این اعصار دنیا نمونه عملی‏اش را در عصر ما جدید می‏یابند. یک سؤالی آقای اشراقی کردند و یک سؤالی آقای دکتر بنی صدر دارند اجازه بفرمایید چون من نمی‏خواهم صحبت بکنم آقای منتظری به عنوان موافق جواب می‏دهند.
منتظری- سؤال آقای اشراقی این است «در زمان حکومت امام یا حکومت‏های بعدی احکام فقهای دیگر نافذ است یا نه؟» ما یک مسأله فتوا داریم و یک مسأله حکم.
اشراقی- دو نفر پیش کسی رفتند و حکمی دادند ایا این حکم در فلان شهر و یا فلان قریه نافذ است؟
منتظری- حکم یعنی مسأله قضاوت باشد؟
نایب رئیس- مدعیانی آمدند و قضی بینهما.
منتظری- اگر مراد مسأله قضاوت باشد قضات از طرف حاکم معین می‏شوند.
اشراقی- پس قضاوت آنها نافذ نیست؟
منتظری- خیر. بعد از این‏که محاکم تعیین شد قضاوت آنها نافذ نیست.
اشراقی- «الرادعلیهم کعاد» نمی‏شود «الراد علیهم کعاد علینا».
منتظری- مسأله فتوا غیر از مسأله حکم است و بعد از این‏که حکومت تعیین شد قضات هم از طرف حاکم معین می‏شوند و قضاوت آنها نافذ است و قضات منصوب آنها هستند.
نایب رئیس- نه قاضی تحکیم.
منتظری- اگر قاضی تحکیم باشد اشکالی ندارد ولی قاضی رسمی مثل زمان ائمه که حضرت امیرالمؤمنین قاضی رسمی معین می‏کرد، ولی یک وقت قاضی تحکیم است و دو نفر یک نفر را قبول می‏کنند و می‏نشینند و او بین‏شان قضاوت می‏کند که این به جایی ضرر نمی‏زند، اما یک وقت می‏خواهند قاضی رسمی باشد که مردم به او مراجعه کنند که این قاضی رسمی باید از طرف همان حاکم قاضی معین شود. (صافی- این بیان با «فقد جعلته علیکم حاکماً» مخالف است.)
نایب رئیس- آقای بنی صدر بفرمایید.
بنی صدر- آقای جوادی مطلبی راجع به این‏که رهبر فرد باشد یا شورا فرمودند من در آن وقت به مناسبت کار دیگری فرصت نکردم نظر خودم را بدهم و دیشب مفصلًا با ایشان صحبت کردم و من قانع نشدم که باید بنا را بر 3 فرد گذاشت. حالا بفرمایید چرا بنا را بر شورا نگذاریم و بنا را بر فرد بگذاریم؟ زیرا اگر بنا را بر شورا بگذاریم تا حدودی این سؤالات برطرف می‏شود و ما می‏فهمیم که آن ملوک الطوایفی از بین می‏رود و بالاخره هر کسی هست در آن شورا جمع می‏شوند و مردم با یک رهبری معینی سروکار دارند. حال آن‏که اگر فرد باشد باز همین صحبت‏هایی که به صورت سؤال مطرح شد و جواب روشنی هم نگرفت سر جایش باقی خواهد ماند.
اگر چنان‏چه فرض کردیم یک نفر امتیاز داشته باشد و دیگران در عرض او نباشند شورا قرار دادن که معنی ندارد شورا در صورتی است که یک نفر ممتاز نباشد، اما اگر یک نفر
</section>
<section type="page" number="1097">
شاخص باشد و البته آن شاخص هم بدون شورا کارها را انجام نمی‏دهد، ولی نمی‏شود یک نفری که امتیاز دارد و همه مردم از او تقلید می‏کنند و همه به او توجه دارند، معذلک بیاییم و دو نفر دیگر را در عرض او قرار بدهیم چون آن یک نفر قهراً یک تعینی پیدا کرده است. پس ما نه فرد را ملاک قرار داده‏ایم نه شورا را بلکه گفته‏ایم اگر چنان‏که یک نفر امتیاز کامل دارد که اکثریت قاطع از او تقلید می‏کنند او رهبر می‏شود.
بنی صدر- خبرگان یک شورایی برای او تعیین می‏کند که او با آنها مشورت بکند.
نایب رئیس- آقای جوادی قبل از این‏که پیشنهاد کفایت مذاکرات بیاید شما اسم نوشته بودید نوبت شما را رعایت می‏کنم، بفرمایید. (مکارم شیرازی- یک سؤال هم آنجا رسیده است.) بلی.
جوادی- مسأله‏ای که شورا فرد است یا به رهبری است این مسأله یک مسأله مبنایی بود که تا حدودی بحث شد و اما این اشکال را شورای رهبری حل نمی‏کند برای این‏که شورای رهبری پنج یا شش نفر در یک مرکزی می‏نشینند و درباره رهبری تصمیم‏گیری می‏کنند مسأله قاضی تحکیم که در ذهن جناب‏عالی هم هست و آقایان هم تأیید کردند در زمان غیبت ما قاضی تحکیم نداریم. این قاضی تحکیم ما زمان حضور امام است زیرا قاضی تحکیم باید شرایط قاضی منصوب را داشته باشد یعنی اجتهاد مطلق، چه دیگران مراجعه بکنند یا نکنند ادله نصب او را می‏کرد. قاضی تحکیم مال زمان حضور است. فقط در زمان حضور اگر کسی مجتهد هم باشد، نا امام نصبش نکند سمت قضاوت ندارد. استثنائاً می‏توانند به او مراجعه کنند که می‏شود قاضی تحکیم. اشکال جناب آقای اشراقی با شورای رهبری حل نمی‏شود، برای این‏که شورای رهبری معنی‏اش این نیست که با همه مجتهدین سطح کشور مشورت کنند بنابراین آن اشکال هست و اگر آن اشکال در بسیاری از شهرها هست آن را باید از یک راه اساسی حل کرد که جناب آقای منتظری اشاره کردند که دادگاه در حکومت اسلامی‏در اختیار حاکم شرع است یعنی حق دخالت به طور رسمی ندارد، مگر به اذن همان رهبر که آن وقت صحیح می‏شود که رهبر هم اذن عام می‏دهد اگر کسی مجتهد شد می‏تواند، یعنی اذن می‏دهد، تنفیذی کند و اگر مسأله اذن عام رهبر نباشد، این اشکال و شبهه را نه وحدت رهبری حل می‏کند نه شورای رهبری.
نایب رئیس- متشکرم.
کرمی- من جواب آقای جوادی را می‏دهم که اینجا ارتباطی به ولایت فقیه در این اصل ندارد. توجه بفرمایید، قضا در زمان غیبت اگر بگوییم هیچ هم تعطیل بردار نباشد «و کل مجتهدله حق القضا» مردم هم اختلاف پیدا نمی‏کنند در هر دمی اگر یک مجتهدی پیدا شد می‏تواند قضاوت بکند، اما آن امر به این اصل ارتباطی ندارد. بایستی در اصل قضا که می‏آید روشن شود که آیا قضاوت‏های خارج از دادگاه اعتبار دارد یا ندارد.
نایب رئیس- پیشنهاد کفایت مذاکرات رسیده است. موافقین با کفایت مذاکرات دست بلند کنند (اکثراً دست بلند کردند) تصویب شد. بنابراین اصل را برای رأی‏گیری می‏خوانم:
اصل 84 (اصل یکصد و هفتم)- هرگاه یکی از فقهای واجد شرایط مذکور در اصل پنجم این قانون از طرف اکثریت قاطع مردم به مرجعیت و رهبری شناخته و پذیرفته شده باشد، همان‏گونه که در مورد مرجع عالیقدر تقلید و رهبر انقلاب آیت الله العظمی امام خمینی چنین شده است، این رهبر ولایت امر و همه مسؤولیت‏های ناشی از آن را برعهده دارد. غیر این صورت،
</section>
<section type="page" number="1098">
خبرگان منتخب مردم درباره همه کسانی که صلاحیت مرجعیت و رهبری دارند و بررسی و مشورت می‏کنند. هرگاه یک مرجع را دارای برجستگی خاص برای رهبری بیابند او را به عنوان رهبر به مردم معرفی می‏نمایند، وگرنه سه یا پنج مرجع واجد شرایط رهبری را به عنوان اعضای شورای رهبری تعیین و به مردم معرفی می‏کنند.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری را اعلام می‏کنم، عده حاضر شصت و هشت نفر، تعداد کل آراء شصت و هشت رأی، اراء موافق پنجاه و نه رأی، آراء مخالف سه رأی آراء ممتنع شش رأی، بنابراین تصویب شد، تکبیر. (حضار سه مرتبه تکبیر گفتند).
5- طرح و تصویب اصل 85 (اصل یکصد و هشتم)
نایب رئیس- اصل 58 مطرح است که قرائت می‏کنم ضمناً یکی دو اصلاح لفظی هم در آن شده است که گویاتر باشد:
 «قانون مربوط به شرایط خبرگان، عدد و کیفیت تعیین آنها» (سبحانی 0 به جای «تعیین» باید نوشته شود «انتخاب») به این جهت تعیین نوشتیم که انتخاب یا غیر انتخاب هرچه باشد شامل شود.
دکتر آیت- قبلًا هم گفتیم انتخاب چون منتخب مردم هستند.
نایب رئیس- متوجه هستم ما از این نظر این‏طور نوشتیم که در آینده دست کسی را نبسته باشیم. حالا به متنی که خود آقایان آن روز تهیه کردند توجه بفرمایید. «قانون مربوط به عدد و شرایط خبرگان، کیفیت تعیین آنها» (سبحانی- ممکن است با اصل قبلی مغایرت داشته باشد.) خیر.
اصل 85- قانون مربوط به عدد و شرایط خبرگان، کیفیت انتخاب آنها و نظام‏نامه داخلی جلسات آنها برای نخستین دوره باید به وسیله اولین شورای نگهبان تهیه و با اکثریت آراء تصویب شود و به تصویب نهایی رهبر انقلاب برسد از آن پس هرگونه تغییر و تجدید نظر در این قانون از اختیارات خود مجلس خبرگان است.
نایب رئیس- در این زمینه بحثی نیست؟
بیت اوشانا- به جای «عدد» باید نوشته شود «تعداد» یا «عدد».
نایب رئیس- بلی «تعداد را بنویسیم بهتر است آقای مراغه‏ای جناب‏عالی موافقید؟ (مقدنم مراغه‏ای- مخالفم.) جناب‏عالی بفرمایید به عنوان مخالف صحبت کنید آقای موسوی تبریزی شما به چه عنوان صحبت می‏فرمایید.؟ (موسوی تبریزی- به عنوان موافق.)
مقدم مراغه‏ای- به نام خدا. بنده این مطالبی را که عرض می‏کنم برای تاریخ است و می‏دانم که حالا مؤثر نخواهد بود ولی ان شاء الله روزی نوه آقای بهشتی می‏آید مجلس و سراغ کتابخانه را می‏گیرد و بعد می‏رود آنجا و صورت جلسات را می‏خواند و بعد هم می‏میرم و آقایان هم همه خواهند مرد ولی ان شاء الله ایران زنده می‏ماند و اسلام باقی می‏ماند ولی همه ما می‏خواهیم مرد، لیکن آن روحی که انتظار بود از این مجلس چون این ساختمانی که اینجا ملاحظه می‏فرمایید صحنه‏های عجیب و غریبی دیده است ولی همه گذشته، مطلبی که راجع به این اصل بنده خواستم عرض کنم این است که ما آمده‏ایم یک ابداع جدیدی که می‏خواهد بشود بنده این را صریحاً عرض می‏کنم که‏
</section>
<section type="page" number="1099">
تا حالا در تشیع سابقه نداشته ما می‏خواهیم اختیاراتی به دست یک هیأتی یعنی شورای نگهبان بدهیم عرض کردم مسأله امروز حل است تا امام باقی است این مسأله حل است و این‏که عرض می‏کنم برای تاریخ صحبت می‏کنم. (کرمی- بگذار آن موقع بیا صحبت کن.)
مقدم مراغه‏ای- این امانتی است که به ما سپرده شده است دادن این اختیارات به شورای نگهبان به عقیده بنده صحیح نیست. (یزدی- تصویب شد و گذشت.)
نایب رئیس- آقای مراغه‏ای کدام اختیارات؟
مقدم مراغه‏ای- تا به حال که ما سابقه نداشتیم درباره مجلس خبرگان اولًا مجلس خبرگان که گفته می‏شود این مجلس خبرگان در نظر گرفته می‏شود. در حالی که منظور این مجلس خبرگان نیست. مجلس خبرگانی که در این اصل گفته شده مجلس خبرگان دیگری است با یک اختیارات دیگر و برای منظور دیگر حالا ما چطور می‏خواهیم درباره نحوه تشکیل آن به یک شورایی یعنی شورای نگهبان اختیار بدهیم که شش نفر حقوق‏دان هم در آن شورا هست؟
نایب رئیس- مثل این‏که در صحبت جناب‏عالی ابهامی باشد فقط توضیح می‏دهم که حضرت‏عالی موضوع بحث‏تان برای دوستان و شنوندگان مشخص‏تر بشود. اینجا مسؤولیت خبرگان آینده فقط یک مسؤولیت است و مسؤولیت را در اصل 84 مشخص کردیم که آنها فقط می‏آیند برای انتخاب رهبر و شورای رهبری.
مقدم مراغه‏ای- آقای بهشتی ملاحظه بفرمایید بنده نظرم این است در این اصل نوشته شده: «کیفیت تعیین آنها و نظام‏نامه داخلی آنها برای نخستین دوره».
نایب رئیس- چه کسانی را می‏گوید؟
مقدم مراغه‏ای- نمایندگان خبرگان را ...
نایب رئیس- یعنی کسانی که انتخاب‏کننده شورای رهبری هستند.
مقدم مراغه‏ای- آن وقت اختیارات آنها را می‏دهند به اولین شورای نگهبان؟
نایب رئیس- بلی عیبی ندارد.
مقدم مراغه‏ای- اولین شورای نگهبان که الان معلوم نیست چه کسی هست و در چه زمانی خواهد بود.
تهرانی- تعدادشان را، اساس‏نامه‏شان را و برنامه انتخابات‏شان را آنها تعیین می‏کنند و الا داشته باشند می‏توانند بعداً نظرشان را بیان کنند.
نایب رئیس- بنده فقط خواستم صحبت حضرت‏عالی مشخص شود.
مقدم مراغه‏ای- بنده می‏گویم چنین شورایی که می‏خواهد مقررات مربوط به مجلس خبرگان و انتخاباتش و همه چیزش را تعیین کند آیا چنین چیزی را صحیح می‏دانید؟ خدا شاهد است صحیح نیست. (کرمی- آقای دکتر بهشتی یا جواب بدهید یا ما می‏آییم جواب می‏دهیم.)
نایب رئیس- آقای کرمی سؤال از شخص نیست ایشان مطلبشان را به صورت سؤال بیان‏
</section>
<section type="page" number="1100">
می‏کنند اجازه بفرمایید بعداً یک موافق پاسخ خواهد گفت.
مقدم مراغه‏ای- بنده برای این‏که منفی صحبت نکرده باشم و راه گشایی کرده باشم پیشنهاد می‏کنم لااقل به اولین مجلس منتخب این اختیار داده شود که یک گروهی که می‏خواهد یک چنین وضعی را با چنین اختیاراتی تعیین کنند لااقل از طرف مردم نمایندگی داشته باشد.
دکتر ضیائی- آنها از طرف مردم نمایندگی دارند.
نایب رئیس- آقای دکتر ضیائی بنده خواهش کردم اجازه بدهید ایشان مطلبشان را بفرمایند و اگر آقایان اعتراضی دارند بفرمایند که اسمشان را اینجا بنویسند و روی نوبت بیابند صحبت کنند.
مقدم مراغه‏ای- دو مطلب است که هر اصلی بعد از این دو بعداً بیاید بنده این را پیش‏بینی کردم و حضور آقایان گفتم که از این به بعد این دو در هر حال تصادم هستند و آن مسأله حاکمیت ملت و مسأله ولایت فقیه است که این را تا پیش خودمان حل نکنیم و خدا شاهد است که هنوز حل نشده است چون بنده سؤالاتی که اینجا می‏شود بادقت تعقیب می‏کنم و اگر می‏دانستم برای همه آقایان حل شده این را عرض نمی‏کردم ولی نه برای آقایان حل شده و نه برای مردم ایران حل شده و ما داریم یک چیزی را از اینجا می‏گذرانیم که ابهام در آن هست ولی من می‏خواهم یک چیز روشنی باشد. به هر حال فرمودند کلی صحبت نکنید بنده هم اطاعت می‏کنم ولی من واگذاری چنین اختیارات را به اولین شورای نگهبان مصلحت نمی‏دانم شاید بهتر باشد به اولین مجلس منتخب واگذار شود.
تهرانی- اگر اجازه می‏فرمایید بنده بیایم و پاسخ ایشان را بدهم که این عین حاکمیت ملی است.
ربانی املشی- آقای مهندس مراغه‏ای هر وقت پشت میکروفن می‏آیند یک مطلبی را می‏گویند که جنجالی ایجاد کند این بار هم که آمدند می‏گویند اگر بعد از این نوه آقای بهشتی بیایند و صورت جلسات مجلس را ببینند آن وقت اعتراض می‏کنند این در حقیقت به این معنا است که ما این مطلب را خودمان تصویب نکردیم آقای بهشتی به ما دستور دادند و ما گفتیم بلی و اگر آقای بهشتی به ما بگویند نه ما هم می‏گوییم نه، شما هر وقت نمی‏روید پشت میکروفن یک مطلب علیه ما می‏گویید.
کریمی- ایشان در بیاناتشان گفتند تصادم بین ولایت فقیه و حاکمیت ملت خواهد بود چطور این موضوع برای همه حل شده ولی برای ایشان حل نشده است؟
کرمی- آقای مراغه‏ای سه روز صبح و بعد از ظهر اینجا می‏آمدید چرا حرف نمی‏زدید؟ حالا که می‏بینید اینجا تماشاگر هست حالا این مطلب را بیان می‏کنید و می‏خواهید تظاهر کنید.
مقدم مراغه‏ای- بنده مطالبم را در آن جلسات هم گفتم.
کریمی- ساکت باش.
نایب رئیس- آقای کریمی توجه بفرمایید آقای موسوی تبریزی به عنوان موافق صحبت می‏کنند و به نکاتی که آقای مراغه‏ای اینجا بیان کردند پاسخ می‏دهند. آقای دکتر بنی صدر شما سؤالی دارید؟
بنی صدر- من می‏خواهم ببینم شما به شورای نگهبان چطور اختیار قانون‏گذاری داده‏اید
</section>
<section type="page" number="1101">
اقلًا می‏نوشتید آیین‏نامه، یک چیزی بود خوب ایشان راست می‏گویند این یک سابقه‏ای می‏شود و معلوم می‏شود که ما دو مجلس قانون‏گذاری داریم.
نایب رئیس- بلی می‏نویسیم «آیین‏نامه مربوط» تذکر خوبی است آقای موسوی بفرمایید.
موسوی تبریزی- این اصل 85 از اول تا آخرش که در واقع تتمه اصل 84 است غیر از یک جمله و یک نکته بقیه همان است که آقایان مراجع در رساله‏های خودشان نوشته‏اند حالا من تعجب می‏کنم چطور آدم این مسائل به اصطلاح پیش پا افتاده در رساله‏های عملیه را نتواند تصور بکند. ولایت فقیه و رهبری یک فرد یا رهبر به عنوان شورایی یکی از ضروریات مذهب است روز جمعه گذشته در محضر امام بودم پاسداران منطقه شش آمده بودند محضرشان آنجا صحبتی برایشان فرمودند جمله‏ای که فرمودند من یادداشت کردم که عین جمله‏شان را بگویم. ایشان فرمودند «کسی اگر بگوید اسلام منهای ولایت فقیه معنایش این است که تا به حال اسلام را تجزیه و تحلیل نکرده است و منهای اسلام را نفهمیده است» بعد فرمودند این‏قدر تقلید از غرب نکنید و اسم کلمه خبرگان را هم آوردند و گفتند حتی اینها که در مجلس خبرگان هستند آ نها نباید این‏قدر تقلید از غرب و شرق بکنند چرا اصالت خودشان را باید از دست بدهند؟ این مطلب را صراحتاً فرمودند و نوارش هم موجود است که «کسی که مخالف ولایت فقیه است مخالف اسلام هست» و به نظر من از ربقه اسلام خارج است. این یک مطلب راجع به اصل ولایت فقیه. حالا بنده اول راجع به این اصل صحبت می‏کنم بعد جواب فرمایشات برادرم آقای مقدم مراغه‏ای را عرض می‏کنم ما گفتیم رهبر یا شورای رهبری را خبرگان تعیین بکنند چون ما رهبر را فقط نمی‏خواهیم که رهبر سیاسی باشد بلکه علاوه بر رهبر سیاسی بودن، باید مرجعیت هم داشته باشد که پشتوانه مردمی داشته باشد و در مسأله مرجعیت خبره می‏خواهد، این مسأله‏ای است که در رساله‏های عملی خود آقایان مراجع نوشته‏اند که حداقل دو نفر خبره در تعیین مرجع لازم هست ما هم اینجا گفته‏ایم چه کسانی هستند آن افرادی که به عنوان رهبر یا به عنوان شورای رهبری در مملکت رهبری خواهند کرد به اضافه مرجعیت‏شان، خبرگانی هستند، خبرگان یعنی آنهایی که اجتهاد اشخاص و عدم اجتهاد را تشخیص می‏دهند و منظور این مجلس خبرگان نیست چون ولایت فقیه زیربنایش اجتهاد است ملاک خبره بودن اجتهاد است و آنها می‏آیند و تعیین می‏کنند. در کمیسیون بحث شد که آیا بگوییم هفتاد نفر، جناب آقای دستغیب که الان اینجا تشریف ندارند ایشان فرمودند هفتاد نفر بعضی‏ها گفتند سیصد نفر بعضی‏ها گفتند صد نفر یا پنجاه نفر و بحث شد که از تمام بلاد و حوزه‏ها تعداد خبرگان چند نفر باید باشند بعد گفتیم بهتر است بگذاریم به عهده قانونی که بعداً می‏آید و تعدادی که خبرگان تمام بلاد و خبرگانی که در تمام حوزه‏های علمیه هستند صلاح بدانند این اول کیفیت انتخاب و تعدادشان را شورای نگهبان که شش نفر مجتهد جامع الشرایط هستند و من جمله «شرایطهم العداله» هست آنها تعداد و کیفیت انتخاب را بیان کنند حالا این کجایش مخالف شرع است؟ بنده نمی‏دانم کجایش مخالف حقوق بشر است. اما مسأله حاکمیت ملت که جناب آقای مقدم مراغه‏ای فرمودند این اصل 84 را که با 59 رأی تصویب کردید اگر این ولایت فقیه که در قسمت اول اصل 85 مثل به اصطلاح رهبری امام خمینی باشد عین معنایش حاکمیت ملت است. حاکمیت ملت مگر
</section>
<section type="page" number="1102">
معنایش این نیست که مستقلًا باید نظر و رأی بدهد؟ مگر حاکمیت ملت معنایش این نیست که من باید در سرنوشت خودم استقلال رأی داشته باشم؟ ببینید این ملت در پیش چشم شما است این مردم در پیش چشم شما هستند اینها همه می‏گویند حزب فقط حزب الله، رهبر فقط روح الله این را خودشان قبول دارند بعد از پذیرش مردم که ولایت فقیه از نظر اثبات در اصل پنجم هم بعد از پذیرش مردم اثباتاً پذیرش مردم را پشتوانه برای آن قرار دادیم و نه ما قرار دادیم بلکه خدا قرار داده است لهذا حاکمیت ملت عین ولایت فقیه است و اگر قسمت دومش را بفرمایید، قسمت دوم که خبرگانی بیابند و یک نفر که اوصاف ویژه و خاصی دارد از بین مراجع یا به عنوان شورای رهبری انتخاب کنند این کار با حاکمیت ملی کجایش مخالف است؟ اما آن چیزی که ما می‏دانیم از قانون شرع که ان شاء الله تا آخر هم خلاف شرع در این قانون اساسی به قدر پر کاه یا به قدر سر مو پیدا نخواهید کرد آن‏چه که ما از قانون خودمان می‏دانیم خبرگان را مردم انتخاب می‏کنند پس از اول اساس رهبری را زیر پای حاکمیت ملت می‏گذاریم؛ که مردم خبرگان را انتخاب بکنند و خبرگان بیایند و نظر بدهند در مورد افرادی که در رأس علمای شیعه هستند و ببینند کدام یک صفت اجتهاد، عدالت، تقوا و آن صفاتی را که جنبه تخصصی دارد مثل مسأله ولایت فقیه که بعد از غیبت کبری امام زمان علیه الصلوه و السلام به اصطلاح اسلام شاهنشاهی به من و شما معرفی کردند و حالا ما از اسلام فقط اسلام شاهنشاهی را می‏دانیم، در این مسائل که مسأله تخصصی است اگر برادران محترم یک مقدار مطالعات بیشتر داشته باشند می‏فهمند که جریان اکر چیست و دیگر بیجا مخالفت نمی‏کنند پس بنابراین نه اصل با حاکمیت ملت مخالفت دارد و نه خلاف شرع است و نه مخالف حقوق حقه مردم است و این‏که به عهده قانون گذاشته است که شورای نگهبان و آن شش نفر، علتش این است که ما دیدیم بهترین مرجع برای تعیین خبره و برای تعیین تعداد خبره و کیفیت انتخاب، همان شش نفر نواب امام زمان هستند که در رأس مجلس شورای ملی هستند و باید از نظر تطبیق قانون با شرع آنها نظارت داشته باشند، به این جهت به عهده آنها گذاشته شده است که قانون نحوه تشکیل مجلس خبرگان را معین می‏کنند بعد ملت آنها را انتخاب می‏کند و این عین حاکمیت ملت است نه این‏که مخالف حاکمیت ملت، این عرض من بود.
مکارم شیرازی- آیا منظور شش نفر مجتهد است یا همه اعضاء؟
نایب رئیس- خیر آقا همه اعضاء.
مکارم شیرازی- من می‏گویم اگر دو طرح برای خبرگان در شورای نگهبان آمد یک طرحش را شش نفر حقوق‏دان و یک نفر مجتهد موافقت کرد و طرح دومش را پنج نفر مجتهد موافقت کرد با توجه به این‏که ما می‏خواهیم وضع نظام ولایت فقیه را بدهیم آن وقت معنیش این است که این پنج‏تا را بگذاریم کنار و آن هفت‏تا بپذیریم؟
نایب رئیس- پیشنهاد می‏شود که این را بکنیم دو سوم آراء. آقای دکتر بنی صدر بفرمایید.
بنی صدر- می خواستم جواب بدهید که چرا این را در اختیار مجلس اول نگذاشتید؟ اگر احتمال این بوده است که مجلس درروزهای اول این را تصویب نکند می‏شود در اینجا قید کرد
</section>
<section type="page" number="1103">
در اولیه روز رسمیتش این را تصویب بکند چون این تعبیرش این است که سوء ظن به نمایندگان مردم ممکن است باشد.
نایب رئیس- خیر چنین چیزی نبوده است.
بنی صدر- زیرا آیین‏نامه نوشتن و قانون نوشتن از شئونات مجلس شورای ملی هست و این هم که از جمله قوانین الهی نیست که بگوییم فقها فقط می‏توانند بفهمند. نظام‏نامه نوشتن کار مجلس است این را باید به عهده مجلس گذاشت و این جور تعبیر نشود که شما همه چیز را خلاصه می‏کنید.
نایب رئیس- آقای فاتحی بفرمایید.
فاتحی- به نظر من اشکال ندارد که ولو دو نفر مجتهد باشد با عده‏ای حقوق‏دان این کار را انجام بدهند این کاری که نمی‏خواهد بکند می‏خواهد نظام‏نامه داخلی را بعداً به تصویب رهبر انقلاب برساند یا آن‏که قانون انتخابات راتصویب بکند به نظر من هیچ اشکالی ندارد.
نایب رئیس- آقای بنی صدر چیزی که ما اینجا نوشته‏ایم شما توجه دارید که قانون انتخابات این مجلس را شورای انقلاب هم قانونیت آن به اعتبار تصویب شورای انقلاب است. تصویب شورای انقلاب هم قانونیت آن به اعتبار تعیین رهبر مورد تأیید ملت بود ما فکر کردیم که قانون انتخابات مربوط به خبرگان را فرض کنید در اینجا می‏نوشتیم که از حقوق شورای انقلاب فعلی هست حالا عرض من این است که برای این‏که این ممکن است طول بکشد ما حساب کردیم که شورای نگهبان آینده چیزی است که ترکیب و خصوصیاتش، البته من فقط حقوقش را عرض می‏کنم، ما اگر این حق را با توجه به این‏که ماهیتش یکی هست ماهیت آن شورای نگهبان آینده و ترکیب و ویژگی‏هایش با ترکیب و ماهیت شورای انقلاب تقریباً مشابه به نظر می‏رسد با این چیزهایی که دیدیم. (فارسی- به جای مجلس است.) اجازه بدهید این به جای مجلس را اگر شما در قانون اساسی آمدید در یک مورد معین یکبار و نه برای همیشه یک حقی را به اولین شورای نگهبان دادید چون می‏دانید در اولین دوره‏های قانون‏گذاری از این جور چیزهایی که مربوط به اولین دوره است پیش می‏آید. (فارسی- اشکالش همین یکبار است.) حالا توضیح عرض می‏کنم.
کرمی- شورای نگهبان حقوق‏دانانش هیچ سنخیتی با خبرگان فقه ندارند اینجا منظور فقط فقهای شورای نگهبان هستند که این کار را انجام بدهند.
نایب رئیس- اجازه بفرمایید چون ما نمی‏خواهیم مشکلی حل نشده مسأله‏ای دیگر به وجود بیاید آن چیزی که آقایان پیشنهاد می‏کنند این است که بنویسیم «قانون مربوط به تعداد و شرایط خبرگان کیفیت انتخاب آنها و آیین‏نامه داخلی جلسات آنان برای نخستین دوره باید به وسیله فقهای اولین شورای نگهبان تهیه و با اکثریت آراء آنها ...» (کرمی- اکثریت را باید حذف کنید) خیر آقای کرمی این‏که نمی‏شود اکثریت آراء خود آنها باید باشد. حالا بنده یکبار دیگر برای رأی‏گیری می‏خوانم:
اصل 85 (اصل یکصد و هشتم)- قانون مربوط به تعداد و شرایط خبرگان، کیفیت انتخاب آنها و آیین‏نامه داخلی آنان برای نخستین دوره باید به وسیله فقهای اولین شورای نگهبان تهیه و با اکثریت آراء آنان تصویب شود و به تصویب نهایی رهبر انقلاب برسد از آن پس هرگونه تغییر و تجدید نظر در این قانون از اختیارات خود مجلس خبرگان است.
</section>
<section type="page" number="1104">
 (اخذ رأی به عمل آمد و نتیجه به شرح زیر اعلام شد)

نایب رئیس- عده حاضر در جلسه هنگام اخذ رأی شصت و شش نفر، تعداد کل آراء شصت و هفت رأی، یک رأی به قید قرعه خارج شد، آراء موافق پنجاه و یک رأی، آراء مخالف سه رأی، آراء ممتنع دوازده رأی بنابراین تصویب شد تکبیر. (حضار سه مرتبه تکبیر گفتند.)
6- پایان جلسه‏
نایب رئیس- آقای تهرانی تذکری فرستاده‏اند که بنده هم قبلا می‏خواستم عرض کنم و آن این است که «کسی که مخالف ولایت فقیه است از ربقه اسلام خارج است» این تعبیر مناسبی به نظر نمی‏آید و به خصوص که حالا نسبت داده شد به امام، بنابراین سعی بشود که در این تعبیرها دقت بشود که مبادا سوء تفاهم‏های اساسی پیرامون انقلاب ما به وجود بیاورد. جلسه را ختم می‏کنیم و فردا صبح ساعت هشت جلسه گروه‏ها خواهد بود و بعد از ظهر جلسه علنی رسمی خواهیم داشت.
 (جلسه ساعت هجده پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="1105">
<section type="session" number="41" title="جلسه چهل و یکم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده و دوزاده دقیقه روز 18 مهرماه 1358 هجری شمسی برابر با هجدهم ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) شکیل شد.
<section type="list" numbers="4">
فهرست مطالب‏
1- بیانات آقای دکتر بهشتی پیرامون مراسم بزرگداشت شهادت پاسداران سردشت‏
2- طرح و تصویب اصل 86 (اصل یکصد و نهم)
3- طرح اصل 87
4- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="1107">
1- بیانات آقای دکتر بهشتی پیرامون مراسم بزرگداشت شهادت پاسداران سردشت‏
نایب رئیس- بسم الله الرحمن الرحیم. امروز هم ما و ملتمان در سوگ جوانان جانباز عزیزی به سر بردیم که برای دفاع از اسلام و انقلاب اسلامی و سرزمین اسلام در راه خدا شهید شدند. امروز صبح سه نفر از دوستان در مراسم تشییع آنها شرکت کردند تا سهمی ناچیز از مجلس ما، در بزرگداشت این بزرگان به حق انقلاب باشد. از خدای متعال برای آنها طلب رحمت و سعادت هرچه بیشتر می‏کنیم و می‏خواهیم که ما را هم از شهادت بی‏نصیب نگرداند و به احترام و به یاد آنها سوره‏ای از قرآن تلاوت می‏کنیم. (حضار برای شادی روح شهدا در حال قیام سوره حمد و اخلاص را تلاوت نمودند.) غفرالله لهم و لنا.
2- طرح و تصویب اصل 86 (اصل یکصد و نهم)
نایب رئیس- اصل 86 مطرح است که قرائت می‏کنیم.
اصل 86- شرایط و صفات رهبر یا اعضای شورای رهبری:
1- صلاحیت علمی و تقوایی لازم برای افتاء و مرجعیت.
2- بینش سیاسی و اجتماعی و شجاعت و قدرت مدیریت لازم برای رهبری.
این حقیقت چیزی جز بیان همان شرایطی که در اصل پنجم آمده بود نیست و اضافه‏ای ندارد و فکر می‏کنم با تصویب آن اصل پنجم این اصل دیگر اشکالی ندارد منتها لازم بوده که اینجا هم ذکر شود ولی با این حال می‏بینم که آقایان برای صحبت کردن اسم نوشته‏اند، آقای ربانی املشی بفرمایید. (ربانی املشی- موافق هستم) آقای جوادی شما؟
جوادی- اگر در قسمت (2) به جای «لازم»، «کافی» باشد بهتر است.
نایب رئیس- همین‏طور است و بهتر خواهد بود. آقای فاتحی بفرمایید.
فاتحی- عرض شود «صلاحیت علمی» کافی به نظر نمی‏رسد برای این‏که باید دارای ملکه اجتهاد که تعبیر از او به قوه قدیسه الهیه می‏نمایند باشد و برای رسیدن به آن مقدماتی لازم است که انسان بپیماید و ممکن است مثلا از میان ده هزار نفر، افراد معدودی به این مقام رفیع برسند و این کلمه «صلاحیت علمی» یک لازمه اعم است و آن مقصدی را که ما داریم نمی‏رساند که دارای قدیسه الهیه اجتهاد باشد.
نایب رئیس- دوستان دیگر این بیان را کافی دانستند متشکرم. آقای فوزی بفرمایید.
فوزی- شرایط افتاء و مرجعیت از هفت تا یازده شرط ذکر شده است علیهذا لازم است که اینجا اضافه شود «و شرایط لازم برای افتاء و مرجعیت» اگر «شرایط لازم» اضافه شود معلوم می‏شود که شرایط دیگری هم هست.
نایب رئیس- بسیار خوب آقای رحمانی بفرمایید.
</section>
<section type="page" number="1108">
رحمانی- دو سؤال دارم یکی این‏که در اصل پنجم مرجعیت را ذکر نکرده‏اید و در این اصل و اصل دیگر مرجعیت را ذکر کرده‏اید. در صورتی که بین مرجعیتی که ملاک آن اعلمیت هست وبین رهبر با شرایطی که در اصل پنجم ذکر شده است تفاوت است.
نایب رئیس- ما این را در اصل 84 و 85 قبلًاتصویب کرده‏ایم و گذشته‏ایم بعد از تصویب آن دیگر جای بحث نیست.
رحمانی- خوب، مطلب دوم این است با وجود اصل پنجم این اصل زائد به نظر می‏رسد آن دیگر جای بحث نیست.
نایب رئیس- به هر حال اینجا مکرر گفته شد که هر یک از اصول کلی زیر بنای هر یک فصل از فصول بعدی هستند بنابراین به شکلی در آن فصول خواهند آمد. خوب، اگر بحث دیگری نیست برای رأی‏گیری این اصل را می‏خوانم:
اصل 86 (اصل یکصد و نهم)- شرایط و صفات رهبر یا اعضای شورای رهبری:
1. صلاحیت علمی و تقوایی لازم برای افتاء و مرجعیت.
2. بینش سیاسی و اجتماعی و شجاعت و قدرت مدیریت کافی برای رهبری.
ربانی شیرازی- «تقوایی لازم» صحیحح نیست بنویسید و «تقوای لازم».
نایب رئیس- «تقوایی» هم باشد عیبی ندارد لطفاً رأی بگیرید.
 (آقایان دکتر روحانی و عضدی در محل نطق حاضر شدند و پس از شمارش آراء نتیجه به فرار زیر اعلام گردید.)
نایب رئیس- نتیجه رأی‏گیری را اعلام می‏کنم، عده حاضر در جلسه هنگام اخذ رأی شصت نفر، تعداد کل آراء شصت رأی، آراء موافق پنجاه و هفت رأی، مخالف ندارد، آرائ ممتنع سه رأی بنا براین، این اصل به تصویب رسید، تکبیر. (حضار سه مرتبه تکبیر گفتند).
همان‏طور که قبلًا هم عرض شد چون مفاد این اصل قبلًا هم تصویب شده بود توانستیم به سهولت به آن رأی بدهیم.
3- طرح اصل 87
نایب رئیس- اصل 87 مطرح است که قرائت می‏کنم:
اصل 87- وظایف و اخیارات رهبری:
1. تعیین فقها ی شورای نگهبان.
2. نصب عالی‏ترین مقام قضایی کشور.
3. اعلان جنگ وصلح در موارد خطر فوری و فرستادن آن به مجلس شورای ملی برای رسیدگی و رأی‏گیری.
4. فرماندهی عالی کل قوا.
5. اتخاذ تصمیم درباره عزل رئیس جمهوری به تر تیب زیر:
هر گاه رئیس‏جمهور به خیانت و تخلف از وظایف قانونی خود متهم شود یا در مظان ضعف و ناتوانی در ایفای وظایف خود قرار گیرد، موضوع برای رسیدگی به مجلس شورای ملی ارجاع می‏شود. مجلس به موضوع رسیدگی و در صورتی که اکثریت رأی دادند، پرونده را برای محاکمه به شورای عالی قضائی می‏فرستند. در صورت رأی شورای عالی قضائی ثبوت اتهام، رهبری با در نظر گرفتن مصالح کشور تصمیم لازم را اتخاذ و اجرا می‏کند.
</section>
<section type="page" number="1109">
خوب هجده نفر ثبت نام کرده‏اند برای صحبت، من یکی یکی می‏خوانم و اول با دست رأی می‏گیریم.
1. «تعیین فقهای شورای نگهبان» آقایانی که اینجا اسم نوشته‏اند در این مورد اشکالی دارند؟ (نمایندگان- خیر) پس موافقین دست بلند کنند (اکثریت دست بلندکردند) تأ یید می‏شود.
2. «نصب عالی‏ترین مقام قضائی کشور» دوستان در این مورد صحبتی دارند؟ آقای منتظری بفرمایید.
دادستان و رئیس دیوان عالی کشور دو مقام محسوب می‏شوند و این جمله روشن نیست چون هر دو باید از طرف رهبر منصوب بشوند.
نایب رئیس- سؤال آقای منتظری این است که از کلمه «عالی‏ترین» یک مقام فهمیده می‏شود در حالی که ممکن است دو مقام هر دو عالی‏ترین مقام قضایی کشور باشند رئیس دیوان عالی کشور به عنوان قاضی نشسته و دادستان کل کشور به عنوان قاضی ایستاده و بنابراین عبارت طوری باشد که اگر در کشور دو مقام یا سه مقام هم‏طراز قضایی وجود داشتند که هر سه عالی‏ترین بودند هر سه شامل بشود حالا ما این کار را می‏کنیم که اگر در آینده در بحث قوه قضائیه واقعاً دیدیم چند مقام دارند در درون‏هایی این را می‏کنیم «مقامات» ولی فعلا به نظر من شامل می‏شود، آ قای دکتر قائمی بفرمایید.
دکتر قائمی- ما وقتی این اصل را می‏نوشتیم منظورمان این بود که عالی‏ترین مقا م قضائی را رهبر یا شورای رهبری انتخاب کنند و قضاوت دیگر به وسیله این مقام منصوب شوند.
نایب رئیس- این را که نمی‏شود اینجا نوشت این را در اصول مربوط به قوه قضاییه در نظر می‏گیریم.
دکتر قائمی- «عالی‏ترین مقام قضایی» یک جنبه ابهامی دارد برای این‏که الان ما نمی‏دانیم که وزیر دادگستری عالی‏ترین مقام به حساب می‏آید یا رئیس دیوان عالی کشور، از آن جهت که ما نمی‏دانیم حکم قضات را چه کسی امضا می‏کند.
نایب رئیس- مقامات عالی غیر از عالی‏ترین است برای این‏که رؤسای هر یک از دیوان عالی کشور هم مقامات عالی قضائی هستند فقط اگر خیلی وسوسه هست می‏توانیم بنویسیم عالی‏ترین مقامات عالی کشور ولی من گمان می‏کنم، این ابهام را زیاد اهمیت ندهیم چون مطلب معلوم است که چیست.
حجتی کرمانی- چرا اهمیت ندهیم؟
نایب رئیس- این ابهام اطلاقی است نه ابهام اجمالی، این اطلاق را در اینجا محفوظ نگه داریم تا وقتی که قوه قضائیه تمام شد بعد اینجا رسماً اسم ببریم وقتی که در اصول قوه قضائیه مشخص شد که چه کسانی هستند بعد، این عنوان را بر می‏داریم نه مقانات می‏گذاریم. نه مقام می‏گذاریم صراحت می‏نویسیم نصب فلان فلان. ما ممکن است یک شورای عالی قضائی داشته باشیم مشرف بر تمام مقامات قضائی کشور آن وقت می‏شود «نصب اعضاء شورای عالی قضائی کشور»
حجتی کرمانی- همین را بگذارید تا ما بفهمیم به چه رأی می‏دهیم.
نایب رئیس- هنوز نمی‏دانیم چیست در فصول مربوط به قوه قضائی می‏آید و برای این‏
</section>
<section type="page" number="1110">
که بدانید به چه رأی می‏دهید باید گفت که شما به عالی‏ترین مقام رأی می‏دهید حالا می‏خواهد فرد باشد یا گروه.
دکتر قائمی- این ابهام دارد از این جهت که منظور ما این است که حکم قضات بعدی را چه کسی امضاء می‏کند این مهم است.
نایب رئیس- جای آن در قوه قضائیه می‏باشد. آقای دکتر غفوری بفرمایید.
گلزاده غفوری- با توجه به آن اصلی که مربوط به شورای عالی قضائی هست و پیش‏بینی شده که در آنجا یازده یا دوازده عضو می‏باشد بعضی از اینها را رهبر نصب می‏کند و بعضی دیگر ر ا چون با انتخاب قضات دیوان عالی کشور است بعداً تأیید می‏کند اگر صلاح باشد این‏طور بشود «نصب و تأیید مقامات قضائی طبق قانون».
نایب رئیس- به نظر خیلی از دوستان این عبارت همین‏طور کافی است بنابراین ...
سبحانی- این‏طور بنویسید «نصب عالی‏ترین مقامات قضائی کشور یا تنفیذ آن» می‏خواهم قضاوت شرعی باشد.
نایب رئیس- شرعی است ولی باید معین کند.
حجتی کرمانی- پیشنهاد آقای دکتر غفوری چه اشکالی دارد؟
نایب رئیس- برای این‏که هنوز معلوم نیست که چه کسی نصب می‏شود و چه کسی تأیید می‏شود
حجتی کرمانی- بعداً تکلیفش معلوم می‏شود.
نایب رئیس- توضیح این است که اصلًا ممکن در آن نصب نباشد و فقط تأیید باشد.
حجتی کرمانی- گفتند طبق قانون یعنی قانون معین می‏کند.
نایب رئیس- ما می‏خواهیم اینجا بگوییم مسلماً کسی را داریم که او نصب می‏کند.
حجتی کرمانی- شما در شورای عالی قضائی خواهید رسید که یک چند نفری منحصراً باید شورای رهبری منصوب بکند.
نایب رئیس- پس اصل نصب را اینجا می‏خواهم محفوظ نگه داریم اما آن لفظ «یا» اگر بیاید طوری است که در اینجا این اصل «نصب» را برای محفوظ نگه نمی‏دارد به «تأیید» فقط مربوط می‏شود. (ضیائی- نوشته شود «عالی‏ترین مقامات») آقای دکتر ضیائی گفتیم وقتی عالی‏ترین مقامات گفته می‏شود فقط طوری نیست که آن دوتایی که هم‏طراز هستند را شامل بشود عالی‏ترین مقامات یک عبارتی که هنوز آن ابهام خودش را دارد بنابراین ...
دکتر ضیائی- مقامات عالی غیر از عالی‏ترین مقامات است عالی‏ترین مقامات عبارت است از سه نفر یا پنج نفری که باید از طرف رهبر نصب بشود بر طبق آن اصولی قضائی که نوشته شده است.
تهرانی- ممکن است یک نفر عالی‏ترین مقام باشد.
نایب رئیس- فکر می‏کنم که روا نباشد که بیشتر بر سر این لفظ معطل بشویم. آقای طاهری بفرمایید.
طاهری خرم‏آبادی- به نظر می‏رسد به همین شکل مطلب باشد برای این‏که در شورای عالی قضائی که پیش‏بینی شده اولًا تعداد آن هنوز معلوم نیست. آقای دکتر غفوری می‏فرمایند
</section>
<section type="page" number="1111">
یازده نفر، بعضی از اعضای کمیسیون می‏گویند هفت نفر باز در آنجا مجتهدین این شورا هنوز معلوم نیست که همه از طرف رهبر باشند یا فقط دادستان و رئیس دیوان‏عالی کشور از طرف رهبر باشند نظرات مختلفی است که اینها باید بعداً معلوم بشود بنابراین به نظر می‏رسد که مطلب به همین شکل باشد.
نایب رئیس- من خیال می‏کنم این متنی که تهیه شده اگر به آن رأی بدهید مخل کار آینده‏مان نخواهد نبود موافقین به «نصب عالی‏ترین مقام قضائی کشور» دست بلند کنند (اکثریت دست بلند کردند.) تأیید می‏شود. قسمت سه را می خوانم «3- اعلان جنگ و ...»
منتظری- آن قسمت «فرماندهی عالی کل قوا» را بیاورید در ردیف 3 «اعلان جنگ وصلح الی آخر» را در ردیف 4 قرار بدهید چون اول باید فر ماندهی عالی کل قوا باشد تا بتواند اعلان جنگ یا صلح بکند.
نایب رئیس- فرقی نمی‏کند می‏خوانم:
 «3- فرماندهی عالی کل قوا» آقای دکتر آیت فرمایشی دارید؟ (آیت- من موافقم.) آقای موسوی اردبیلی شما؟ (موسوی اردبیلی- من مخالفم.) پس اجازه بفرمایید اول یک موافق و یک مخالف صحبت کنند. آقای موسوی اردبیلی به عنوان مخالف بفرمایید.
موسوی اردبیلی- بسم الله الرحمن الرحیم. من با این اصل که این‏طور تنظیم شده معتقدم هم زیادی دارد هم کسر دارد البته کسرش را اینجا متوجه شدم ما راجع به نصب نخست وزیر فکر می‏کردیم نه به عنوان نصب، به عنوان این‏که بالاخره باید یک جوری باشد انتصابی، حالا من عرض می‏کنم که خودم چطور فکر کرده بودم انتصابی به مقام رهبری داشته باشد تا این نحوه تضادی که در فکر من هست و شاید در فکر آقای آن هم باشد راجع به حکومت شرعی و عرفی امسال اینها این به کلی از بین برود و حداقل ما بگوییم این مأذون از طرف او است منتها بحث بر سر این بود، کاندید بدهید، کاندیدهای دیگر آزاد باشند، کاندیدهای دیگر آزاد نباشند، یک فرض آن هم این است که شرایطی که بعد برای رئیس جمهور تعیین خواهد شد که من بعد به نظرم رسید که بهترین طرز آن این است مرجع این‏که تشخیص صلاحیت بدهد مقام رهبری باشد این خودش امضای اواست. (نایب رئیس- شما مربوط به کل اصل صحبت می‏فرمایید.) راجع به فرمانده کل قوا هم عرض خواهم کرد راجع به این موضوع کسر اصل است و من معتقدم اگر او نباشد که بالاخره روی او اسرار هم هست چون ما عزلش را گفتیم ولی راجع به نصب او اینجا چیزی نیامده من نمی‏دانم در اصل دیگر می‏خواهد بیاید؟ چون اگر جای دیگر هم بیایدموردی ندارد البته این موضوعی را که عرض کردم فکر من نیست و در جلسه یاد گرفتم و پسندیدم که یک رأی این بود که او کاندید بدهد و رأی دیگر این بود که شرایط را و کاندیدها را هر که می‏خواهد بدهد ...
نایب رئیس- آقای موسوی عذر می‏خواهم این با رویه‏ای که می‏خواستیم در بررسی این اصل دنبال کنیم مغایرت دارد الان من خواهش کرده بودم کسانی که فقط درباره «فرماندهی عالی کل قوا» مطلبی دارند صحبت بفرمایند و بعداً وقتی ما بند، بند کار این اصل را تمام کردیم در آخر دو مرتبه سؤال می‏کنیم که آیا کمی، کسری این اصل دارد آن وقت دوستان می‏آیند نظرشان را می‏دهند.
موسوی اردبیلی- اشکالی ندارد یعنی شما می‏فرمایید دو مرتبه بیایم اینجا این مطالب‏
</section>
<section type="page" number="1112">
را تکرارکنم؟ من مطالبم خودم را گفتم فقط می‏گوییم این کسر این اصل بود و اما اضافه‏اش راجع به فرماندهی کل قوا در آن موردی که صبح هم در گروه گفتم که حدود و اطرافش معین باشد، و دیگر وقت آقایان را نمی‏گیرم فقط عرض می‏کنم اگر آقایان احتمال می‏دهند یک چیز دیگر لازم است اضافه شود عیبی ندارد و آن اگر نباشد من به عنوان جمله «فرماندهی کل قوا» مخالفم. (ربانی املشی- بفرمایید که صبح چه گفتیه‏اید چون بعضی از آقایان صبح در گروه نبودند.) آخر آقای دکتر بهشتی تذکر می‏دهند که وقت تمام شده. من عرض کردم در فرماندهی کل قوا آن مقداری که ما می‏خواهیم کنترل ارتش از نظر حرکت‏هایی که ممکن است یک وقت برخلاف مصالح کشور تمام بشود کنترل آن مقدارش باید در دست مقام رهبری باشد و هر چیزی که در این مورد است ما در در اینحا بیاوریم اما فکری در این جهت که یک وقتی حرکتی در ارتش برخلاف مصالح کشور از طرف اجانب یا عناصر داخلی، کشور را، استقلال را، جمهوری اسلامی را تهدید کند گفتم هر چیزی که در او دخالت دارد آن مقدار را بیاوریم و اما بقیه کارها که مربوط به اداره وتنظیمات لشکری است و دخالتی در آن مسأله ندارد نیاوریم و من چون فکر می‏کنم فرماندهی کل قوا هر دو اینها را در بر می‏گیرد و آن قسمت دوم در شأن رسیدگی مقام یک مرجع نیست لذا با این کلمه مخالفم اما هر چیزی که در آن قسمت اول دخالت دارد با آوردن آن موافقم.
نایب رئیس- آقای دکتر آیت به عنوان موافق بفرمایید.
دکتر آیت- بسم الله الرحمن الرحیم. توجه بفرمایید زبان فارسی گاهی اوقات لطیفه‏های جالبی دارد داستان معروف را شنیده‏اید که می‏گویند از سطح زمین تا لب بام از آن من از لب بام تا به ثریا از آن تو، ما آمدیم در مورد ولی امر در حدود شش روز یا بیشتر بحث کردیم و سر و صدا ایجاد شد، مقالات نوشته شد تا اصلش به تصویب رسید اما حالا به اختیارات که رسیده‏ایم در حقیقت هیچ، شما بخوانید تنها قسمتی که می‏شود گفت حساس است و جزء اخیارات هست همین فرماندهی کل قوا بقیه تعارف است و مطلبی نیست و این را هم الان می‏گوییم که چرا تعارف است حالا راجع به این فرماندهی کل قوا عرایضم را بکنم تا بعد برسیم به تعارفات. ما یک انقلاب کرده‏ایم و بدیهی است که این انقلاب باید حفظ شود و ادامه پیدا بکند.
در دنیایی هستیم که می‏بینیم انقلابات متعددی شده است و کودتا شده و آن انقلاب را از بین برده و عموماً وقتی بر می‏گردیم و ریشه کودتا را پیدا می‏کنیم می‏بینیم در ارتش بوده و علتش هم این بوده است که ابتکار عمل در ارتش دست دیگران بوده. این‏که ما می‏گوییم فرماندهی را به عهده یک مقامی بگذاریم و چه مقامی مطمئن‏تر از امام و رهبر است. دوم این‏که گفتیم می‏خواهیم مانع از بعضی از اعمال بشویم و باز آن رهبر است که می‏تواند مانع بشود این هم که گفته شد امام یا رهبر نباید در تمام امور ارتش دخالت بکند هیچ وقت فرماندهی کل قوا را دارند، معمولًا نظامی نیست در تمام امور هم مداخله نمی‏کنند فرماندهی کل قوا را دارند، معمولًا هم نظامی نیستند در تمام امور هم مداخله نمی‏کنند فرماندهی کل قوا یعنی این‏که اولًا مقامات خیلی حساس و بالای ارتش نصبشان به امضای او است و او هم خود سرانه این کار را نمی‏کند پیشنهاد می‏کنند اما تا امضای آخر را نگذارد کار تمام نمی‏شود و این ابتکار عمل باید در دست رهبر باشد که دیگری‏
</section>
<section type="page" number="1113">
یا دیگران نتوانند مهره‏های خودشان را در پست‏های حساس بگذارند و آنها کاری را که نباید، انجام بدهند. دیگر این‏که آماده باش و مراحل خیلی مهم به دستور فرماندهی کل قوا هست و مفهومش غیر از این هیچ چیز دیگری نیست و گفتم در تمام قوانین اساسی دنیا این موضوع ذکر شده است اگر در آن عیب است این هم باید عیب باشد اگر به دیگری می‏دهیم که آن هم ممکن است عیب باشد روی این اساس هست که به خاطر جلوگیری از کودتا تا آنجایی که ممکن است و به خاطر حفظ انقلاب و تداوم انقلاب وگذشته از آن از نظر شرعی و مذهبی هم ولی امر مهم‏ترین اختیارش همین است که ارتش و قوای مسلح به طور کلی در اختیارش باشد ولی این‏که ترفیعات چه شکلی هست چه کسی افسر می‏شود چه کسی امیر می‏شود این بدیهی است که قواعد و قوانینی هست حالا از این گذشته اگر بخواهید بعضی چیزها را جدا کنید اینجا به طور کلی ذکر می‏کنیم در اصول آینده می‏شود بعضی قیود را در بعضی موارد که لازم است بیاوریم همیشه رسم است در قانون اول عام را می‏آورند و بعد استثنائات را ذکر می‏کنند پس فرماندهی کل قوا باید در اختیار امام باشد چون مطمئن‏ترین فرد است، چون می‏خواهیم انقلاب ادامه پیدا کند و بعد سایر مسائل را می‏شود در اختیارات هیأت دولت و رئیس جمهوری و سایر مقامات گذاشت اگر می‏خواهید استثنائاتی باشد در آنجا بیاوریم والسلام.
نایب رئیس- آقای مکارم به عنوان مخالف دوم بفرمایید صحبت کنید.
مکارم شیرازی- بسم الله الرحمن الرحیم. بنده فکر می‏کنم مسأله فرماندهی کل قوا، هم یک بحث کلی دارد و هم یک بحث خصوصی. امروز بعد از ظهر در این یادداشتی می‏نوشتم برای این‏که این اصل به عقیده قاصر من یک اصل سرنوشت‏سازی است و این اصل را خیلی مهم می‏دانم و فکر می‏کنم سرنوشت قانون اساسی ما تا حد زیادی به این اصل با دقت بیشتری مطالعه و بررسی بفرمایند. یک خرده روی این اصل با دقت بیشتری مطالعه و بررسی بفر مایند تا بهتر به جلو برویم. من با وجودی که سابقه صحبت کردن خیلی زیاد دارم ولی فکر کردم در این اصل سر نوشت‏ساز منحرف از مسیر نشوم و آن سخنانی دارم بنویسم، مخصوصاً راجع به رهبری کل قوا، و قسمتی هم کلیاتی است که منطبق می‏شود روی مسأله رهبری کل قوا و می‏دانیم این عرایضم بر بعضی از برادران عزیز شاید یک مقدار ناگوار باشد. تقاضا و خواهش می‏کنم به عنوان این‏که این اصل، اصل سرنوشت‏سازی است و برای این‏که آزادی را هم رعایت کرده باشیم اجازه بفرمایید من عرایضم را از این به بعد از روی نوشته بخوانم.
خدایا تو می‏دانی من به خاطر حمایت از آیین تو واز بندگان تو این سخنان را می‏گویم. من می‏دانم اگر به مصلحت شخصی بیندیشیم باید حداقل در اینجا سکوت اختیار کنم زیرا حداقل آن این است که بعضی از دوستان حاضر از من می‏رنجندولی من ان شاء الله از آن افرادی نیستم که به خاطرحفظ مصالح شخصی پشم از مصالح دین تو و بندگان تو بپوشم. (همهمه نمایندگان)
نایب رئیس- از دوستان خواهش می‏کنم نظم جلسه را رعایت کنند. ایشان خواهش کرده بودند اجازه بدهید صحبت‏شان را بفرمایند.
مکارم شیرازی- بنده مطالبی یادداشت کرده‏ام که بخوانم اگر اجازه می‏دهید می‏خوانم، چون عقیده من سرنوشت قانون اساسی به این اصل وابسته است. (همهمه نمایندگان)
ربانی املشی- من نمی‏دانم چرا دوستان همهمه می‏کنند و نسبت به حرف‏های آقای مکارم‏
</section>
<section type="page" number="1114">
حساسیت نشان می‏دهند اجازه بدهید صحبت‏هایشان را بگویند.
نایب رئیس- بار دیگر خواهش می‏کنم نظم جلسه را رعایت بفرمایید. مکارم ادامه بدهید.
مکارم شیرازی- اگر حوصله بفرمایید و تا آخر گوش بدهید خواهید دید این مطالب، مطالب بدی نیست، و من بی‏حساب و بی‏گدار به آب نمی‏زنم و صحبت نمی‏کنم.
هاشمی‏نژاد- اکثریت دوستان معتقدند که این سخنرانی ایشان سوء اثر دار د.
مکارم شیرازی- نخوانم؟ چشم، اگر اجازه نمی‏دهید نمی‏خوانم، من به نظر شما واکثریت احترام می‏گذارم. (عده‏ای از نمایندگان- بخوانید آقا، بخوانید.) چشم، ولی من انشاء لله از آن افرادی نیستم که به خاطر حفظ مصالح شخصی چشم از مصالح دین تو بپوشم من این کار را نوعی شرکت و بت پرستی می‏دانم. من آن‏چه را تشخیص داده‏ام (میان خودم و میان تو) می‏گوییم این شنوندگان و برادران عزیز هرچه می‏خواهند فکر کنند من آماده پذیرا شدن هرگونه پاسخی در این راه از این دوستانم هستم. من می‏دانم هر یک از آقایان حاضر در گوشه‏ای از این مملکت صاحب نفوذ واحترامند، نبایدآنها را رنجیده خاطر کرد ولی رضای تو بالاتر از اینها است و توحید از این ملاحظات دور است «کلما شغلک عن الله فهو صنمک»، «هر چیزی تو را از خدا دور کند بت توست» من این اصل را یک اصل سر نوشت‏ساز می‏دانم من فکر می‏کنم اگر این اصل به این صورت تصویب شود آینده قانون اساسی در خطر است، آینده انقلاب وآینده خون شهیدان در خطر است، و چیزی نمی‏گذارد که فاتحه بقیه اصول مفید و سازنده این قانون نیز خوانده خواهد شد، به همین دلیل سکوت را جایز نمی‏بینم. عزیزان و سروران من، دلایل خودم را می‏گویم و از شما تقاضا دارم این اصل را اصلاح کنید و مورد تجدید نظر قرار دهید. اما دلایل مخالفت من با این بند، پنج چیز است.
1- من به ولایت فقیه روز اول رأی موافق داده‏ام الان هم می‏دهم و تا ابد رأی خواهم داد ولی راه پیاده کردن ولایت فقیه این نیست. هیچ کس نمی‏تواند بگوید بنده ولایت فقیه را نمی‏فهمم تا حدود سی سال است در حوزه‏های علمی هستم و حدود دوازده سال است که در حوزه علمیه قم درس خارج یعنی دروس عالی می‏گویم چند ولایت فقیه را درس گفته‏ام، بنابراین از ولایت فقیه حتماً چیزی می‏فهمم بر همین اساس صریحاً می‏گوییم ما از نظر اسلامی دو وظیفه در این قانون اساسی داریم اول این‏که قانون بر ضد قوانین اسلام تصویب نشود این هدف به حمدالله در اصل شورای نگهبان به خوبی تأمین و دیروز هم با تأکید مجدد روی آن رأی موافق دادیم، دوم این‏که رئیس جمهور که در رأس تمام قدرت‏های اجرایی قرار دارد اگر فقیه و مجتهد در مسائل اسلامی نیست باید مأذون از طرف فقیه باشد یعنی به عبارت کاملًا روشن وقتی رئیس‏جمهور را مردم انتخاب کردند و رهبر پای آن صحه گذارد باید کارهای مملکت به دست او سپرده شود. اما این‏که رئیس جمهور هم منتخب مردم و هم مورد قبول فقیه و رهبر باشد ..
فاتحی- آقا، ذات نایافته از هستی بخش- کی تواند که شود هستی بخش؟
نایب رئیس- آ قای فاتحی چه کسی به شما اجازه صحبت داد؟
فاتحی- ما می‏گوییم شما فقیه فرماندهی کل قوا را به رئیس جمهور داده و اذن و امضاء او نموده ...
</section>
<section type="page" number="1115">
نایب رئیس- آقای فاتحی چه کسی به شما اجازه صحبت می‏دهد؟ چرا نظم جلسه را رعایت نمی‏کنید؟ من به شما اخطار نظام‏نامه‏ای می‏دهم.
فاتحی- اگر او فرماندهی کل قوا نبود، چگونه این قدرت را به رئیس‏جمهور می‏دهد که قدرت و حکومت را خدا به فقیه داده، نه مردم نه ما، ما از خودمان چیزی نمی‏گوییم این خداست که قدرت را به فقیه داده. (عده‏ای از نمایندگان- آقای فاتحی چرا به نظم جلسه توجه نمی‏کنید؟ بگذارید حرفشان را بزنند.)
مکارم شیرازی- اگر اجازه بدهید مطلب بعد از این روشن می‏شود.
نایب رئیس- آقای مکارم شما ادامه بدهید.
مکارم شیرازی- اما این‏که رئیس‏جمهور هم منتخب مردم وهم مورد قبول فقیه و رهبر باشد باز هم کار هم دست او نباشد، معنی ندارد. هنگامی که علی (ع) مالک اشتر را برای حکومت مصر انتخاب کرد تمام اختیارات مصر را به دست او سپرد، نه این‏که تمام سر نخ‏ها را در دست خود نگه داشت. آقایان عزیزاگر رئیس جمهور منتخب مردم است، امین است. از طرف فقیه نیز حکم او امضاء شده چرا معامله یک بیگانه و فرد غیر قابل اعتماد به او می‏کنید و همه اختیارت را از او می‏گیرید؟
2- تنظیم‏کنندگان این اصل در چهار دیوار جو کنونی قرار گرفته‏اند و خیال می‏کنند همیشه مرد بزرگی مانند آیت الله العظمی امام خمینی بر سر کار است در حالی که شاید چندین قرن بگذرد که مردی با ویژگی‏ها و صفات عالی او وشرایط زمانی و مکانی او پیدا شود که بتوان همه کارها را به دست او سپرد. این یک استثناء تاریخ است، قانون اساسی را باید برای هر زمان و مکانی بنویسیم، این مرد بزرگ نجات‏دهنده ایران از چنگال یک استبداد دو هزار و پانصد ساله است و حساب او از دیگران جدا است، قانون اساسی یک مسأله کلی هست.
3- این اصل که نوشته شده با همین شکل و صورت در دنیای امروز اصلا قابل اجرا نیست و بزرگ‏ترین دلیل عدم صحت یک قانون قابل اجرا نبودن آن است. درست فکر کنید دشمن در داخل و خارج ما را متهم به استبداد می‏کند. (یکی از نمایندگان- نگویید استبداد، بگویید حکومت فردی.) و ما را مخالف حاکمیت ملت معرفی می‏کند، به همین دلیل امام برای خلع سلاح دشمن دائماً می‏کوشد کار مردم را به وسیله خود مردم انجام دهد، اما این ماده از قانون می‏گوید همه سر نخ‏ها به دست ماست. این بهترین دستاویز برای دشمن است، آنها با همین سند خواهند گفت عده‏ای از علمای دینی در مجلس خبرگان نشستند و یک قانون اساسی که پایه‏های حکومت خودشان را تثبیت می‏کرد نوشتند و رفتند شما را به خدا قسم این کار را نکنید، امروز ممکن است مردم چیزی نگویند اما فردا این قانون را کنار خواهند گذارد. به خدا این به صلاح اسلام نیست، به صلاح انقلاب نیست، ما حاکمیت ملت را در اصول گذشته تصویب کرده‏ایم کاری نکنید که حاکمیت مردم یک شیر بی‏دم و سر وشکم شود. ولایت فقیه را اگر درست پیاده کنیم با حاکمیت مردم و اصل شورا کاملا سازگار است، اما اگر بد پیاده کنیم به این اصل شورا پایان می‏دهد و این امر قابل دوام نیست و به تعبیر فقهی خودمان «مصلحت امت و غبطه مردم مسلمان ایجاب می‏کند اختیارات مختلف را که دلیل شرعی بر آن نداریم در خودمان متمرکز نکنیم که سخت موجب ابهام است»
</section>
<section type="page" number="1116">
4- ملت ایران به جمهوری اسلامی نود و هشت درصد رأی موافق داده و بر اساس آن رئیس‏جمهوری انتخاب خواهد کرد و با اکثریت به او رأی خواهد داد اما معلوم نیست این رئیس جمهور با توجه به این اصل که نوشته شده است، چکاره است. تمام مسائل اجرایی به وسیله نخست وزیر و وزرا انجام می‏شود کارهای بالاتر هم که به وسیله شورای رهبری می‏شود بنابراین رئیس جمهور یک موجود معطل می‏باشد پس بیایید یک کار منطقی انجام دهیم یک یا چند فرد از فقها کاندیدای ریاست جمهوری شوند وقتی مردم به آنها رأی دادندتمام وظایف ریاست جمهوری را به عهده بگیرند، هیچ مانعی ندارد اما هنگامی که فقهای ما ترجیح دهند که خودشان رئیس‏جمهور نباشند و خودشان به دیگری رأی دادند و او را مأذون دانستند مفهومش این است که می‏خواهند کارهای مملکت را به او بسپارند بنابراین اختیارات را هم تا زمانی که او به را خطا نرفته باید به او بسپارند، این درست نیست که فقها هم بخواهنددیگری به ریاست جمهوری برگزینند و هم خود تمام اختیارات را داشته باشند. ولایت فقیه یگوید یکی از این دو را باید اختیار کرد، یا علی خودش باید به مصر برود و حکومت کند یا مالک اشتر را با فرمانده کل قوا به مصر بفرستد.
5- انگشت روی جزییات می‏گذارم شما می‏گویید فرماندهی کل قوا همیشه به عهده فقها است بنده عرض می‏کنم امروز که امام این وظیفه را به عهده گرفته شرایط فوق العاده‏ای در کار است به علاوه عرض کردم حساب امام یک حساب مخصوص او است آیا شما می‏گویید برای همیشه رئیس‏جمهور کسی باشد و فرمانده کل قوا دیگری؟ این درست به آن می‏ماند که علی علیه السلام مالک اشتر را والی و حاکم مصر کنداما به او بگوید فرمانده کل قوای مصرتونیستی. ما باید بکوشیم مردم را با خود داشته باشیم اگر مردم با ما باشند همیشه چیز با ماست اما اگر مردم از ما جدا شوند فرماندهی کل قوا نیز برای ما کاری نمی‏کند امام یک سرباز نداشت و شاه مخلوع پانصد هزار سرباز داشت، اما چون مردم با امام بودند پیروز شد و چون مردم از شاه جدا بودند شکست خورد آخرین تقاضای من این است سخن امام صادق (ع) را به خاطر بیاوریم که فرمود کسی که از وضع زمان خود آگاه باشد مورد هجوم مشکلات قرار نمی‏گیرد «العالم بزمانه لایهجم علیه اللوا» پس کاری نکنیم که دیگران برنده شوند، من ممنون می‏شم که من را با دلیل قانع کنید تا به این اصل رأی موافق دهم یا لااقل در تصویب آن عجله نفرمایید یا اگر موافقید تنظیم این اصل را به عهده امام بگذاریم که مصداق اتم ولایت فقیه است و از همه ما خوش فکرتر و دارای وسعت ذهن و آگاهی بیشتر است. اللهم قدبلغت وظیفتی.
یزدی- من یک سؤال از آقای مکارم دارم.
نایب رئیس- آقای مکارم بفرمایید بنشینید. متشکر.
ربانی شیرازی- چرا نگذاشتید ایشان جواب سؤال بدهند؟ (همهمه نمایندگان)
کرمی- آقای مکارم باید برگردد سر جای خودش و ما کلمه کلمه از او بپرسیم و ایشان جواب بدهد. ایشان در سخنان‏شان فقیه را کمتر از همه قلمداد کردند. اگر ایشان می‏خواهند حقیقت را بفهمند عیبی ندارد بیایید تا به او بگوییم یا او به ما بفهماند.
نایب رئیس- آقای کرمی و آقای فاتحی بفرمایید بنشینید.
فاتحی- من می‏خواهم دو کلمه دیگر در جواب ایشان عرض کنم‏
نایب رئیس- آقای فاتحی شما باید نوبت بگیرید و صحبت کنید، الان اجازه صحبت‏
</section>
<section type="page" number="1117">
به شما نمی‏دهم. دوستان عنایت بفرمایید از آنجا که این اصل مربوط به ولایت مرجع است از همگی استدعا می‏کنم ادامه بحث‏مان طوری باشد که در آرام‏ترین شرایط باشد که در بازترین شرایط هم به همه دوستان فرصت داده می‏شود تا مطالبی که دارند در اینجا بگویند و ملت عزیز ما در جریان بحث و گفتگوی روشنگر قرار بگیرند ولی شرایط اصلی آن این است که تحمل داشته باشیم و مطلبی را که می‏توانیم پنج دقیقه دیگر بگوییم اصرار نداشته باشیم الان بگوییم قلم و کاغذ خدمتتان هست مطالبی که به نظرتان می‏رسد یادداشت بفرمایید و به نوبت تشریف بیاورید صحبت کنید. مطلب دوم این‏که بلی، آقای کرمی این نقد بجاست که وقتی شرایط اینجا برای گفتن مطلبی آماده است نوع تعبیرات برادرمان آقای مکارم را اگر کسی فقط و فقط صحبت ایشان را بشنود و یا جو این جلسه ارتباط دیگری نداشته باشد می‏گوید آقای مکارم بیچاره در یک کشوری که این قدر خفقان هست که حتی یک مرد تحصیل کرده در حوزه علمیه و مدرس در حوزه علمیه جرأت نمی‏کند حرفش را بزند. باید به خدا پناه ببرد، باید خدا را شاهد بگیرید، «اللهم قد بلغت» بگوید و «اللهم اشهد» بگوید اخلاص خودش را در بیان این مطالب بگوید که خدایا من از همه دنیا گذشتم تا این مطالب را گفتم. آقای مکارم، من واقعاً از شخص شما چنین انتظاری نداشتم. ما در اینجا تا به حال سعی من بر این بوده که مطالبی که گفتنی است گفته شود. من به عنوان مسؤول جلسه حتی گاهی متهم می‏شوم که برای حفظ جلسه تند عمل می‏کنم. ملت عزیز ما بداند که من نمی‏خواهم تند عمل کنم، من می‏خواهم نظم جلسه را حفظ کنم گمان نمی‏کنم در جو جلسه ما چنین تنگنایی که شما فرمودید احساس شود که حضرت‏عالی بخواهید با یک خطابه لابه مانند مطالب و نظرات خودتان را بیان بفرمایید. از این گذشته خود جناب‏عالی و همه دوستان توجه دارید که ما تقریباً سه روز از داشتن جلسه علنی و رسمی محروم ماندیم برای این‏که صبح و عصر در جلسه سمینارگونه خود این مطالب را بیان کنیم، و باز توجه دارید آقای مکارم که مطلبی را که اینجا فرمودید تقریباً همه را در آن جلسه هم بیان فرمودید و اگر پاسخی به حرف‏های شما داده شد با همان رسم و سنتی بود که در بحث‏های همیشگی ما هست و بیش از آن چیز دیگری نبود. بنابراین آن‏چه من به عنوان مسؤول جلسه از دوستان عزیز خواهش می‏کنم این است که دوستان بعدی که برای صحبت تشریف می‏آورند دیگر حماسه آن طرفی نسرایند این حماسه سراییده شد، اجازه بدهند سر جایش بماند.
موسوی اردبیلی من که می‏خواستم صحبت کنم شما دو سه بار به من تذکر دادید و حتی نگذاشتید حرفم را بزنم ولی جناب مکارم که صحبت می‏کرد و بیش از حد معمول هم صحبت کرد حتی یک تذکر هم به ایشان ندادید، توضیح بدهید بدانم چرا؟
نایب رئیس- توضیح من این است که جناب‏عالی وقتی خواستید صحبت کنید دیگر چنین مقدماتی نچیدید که اگر من یک جمله بگویم همه اعتراض می‏کنند و ملت فکر می‏کند در این جلسه خفقان است. به نظر بنده جناب موسوی، یکی از انواع خفقان هم «خفقان شعاری» است، خفقان حماسه‏ای است. به هر حال تا به حال سی و دو نفر برای صحبت اسم نوشته‏اند که فقط سه نفر صحبت کرده‏اند من از دوستان دیگر که برای صحبت تشریف می‏آورند خواهش می‏کنم ... (دکتر آیت- من تذکر آیین‏نامه‏ای دارم.) تذکر آیین‏نامه‏ای آقای آیت هم این است که ... (دکتر آیت- من خودم می‏خواهم عرض کنم.) تذکرتان را بفرمایید جناب آیت.
دکتر آیت- من صریحاً در اینجا عرض می‏کنم، ما نباید تابع شعار خفقانی که آقای‏
</section>
<section type="page" number="1118">
دکتر بهشتی می‏گویند، بشویم. من که به عنوان موافق آمدم صحبت کردم چند بار جلوی صحبتم را گرفتند و تذکر دادند. البته آقای دکتر بهشتی هیچ‏گونه نیت بدی ندارند و می‏خواهند جلسه خوب اداره شود و موافق و مخالف بتواند حرفش را بزند، اما این‏هم که ما باج بدهیم تحت عنوان این‏که آزادی نیست و خفقان است، این هم درست نیست. آقای مکارم هفت و نیم دقیقه فرصت داشتند من هم همین‏طور هفت و نیم دقیقه می‏توانستم صحبت کنم که من از تمام هفت و نیم دقیقه هم استفاده نکردم ولی ایشان دو سه برابر این مدت صحبت فرمودند و مراحل دیگری هم هست که الان جایش نیست در اینجا عرض کنم. یک داستان معروفی است که می‏گویند دو نفر داشتند با هم صحبت می‏کردند و یک نفر از اول تا آخر مرتب حرف می‏زد. رسیدند لب جوی آبی، کسی که حرف می‏زد رفت آب بنوشد و این رفیق دومی که تا به حال ساکت بود آمد یک قدری حرف بزند که رفیقش شروع کرد به تکان دادن پایش، که یعنی حالا تو هم حرف نزن. حالا مسأله من و مکارم هم همین‏طور است چند روز قبل که من اینجا صحبت می‏کردم یادداشت فرستادند که رعایت نوبت بشود ولی حالا دیدیم که چطور خودشان همه چیز را فراموش کردند.
نایب رئیس- جناب آقای منتظری به عنوان موافق می‏خواهید صحبت کنید؟ (منتظری- بلی من موافقم.) بفرمایید.
منتظری- اعوذ بالله من الشیطان الرجیم، بسم الله الرحمن الرحیم. من اول از آقایانی که در این مجلس حضور دارند خواهش می‏کنم به رخ یکدیگر نکنید که در غرب چگونه رفتار می‏کنند و در دنیا چه خبر است و اگر ما مثلًا این‏طور رفتار بکنیم آنها به ما می‏خندند. ما خودمان بشر هستیم و عقل و هوش داریم ملت ایران شعور دارد، هوش دارد و هوشیار است. ملت ایران جمهوری سلامی را اختیار کرد و به آن رأی داده است، حالا می‏خواهد دنیا این را بپسندد و می‏خواهد دنیا نپسندد. ما در معنویات، دنیای غرب را خیلی از خودمان عقب‏تر می‏دانیم. حالا آنها توپ و تانک و تفنگ دارند، داشته باشند، مربوط به خودشان هست. اگر ما بخواهیم حرف‏هایی که در دنیا می‏زنند ببینیم چگونه است که محمد رضا شاهی بود و قدرت هم داشت و دنیا هم از او حمایت می‏کرد و جاوید شاه هم برایش می‏گفتند، پس چرا اصراری بود که ما بیاییم انقلاب کنیم؟ ما باید حالا که انقلاب کرده‏ایم ببینیم حق و حقیقت کدام است؟ مردم به جمهوری اسلامی رأی دادند و ما حالا می‏خواهیم قانون اساسی خود را طبق حکومت اسلامی تنظیم کنیم. معنای حکومت اسلامی این است که باید دستورات اسلام اجرا شود دستورات اسلام هم باید زیر نظر کارشناس اسلامی باشد و ما هم نگفته‏ایم که هر آخوندی کارشناس اسلام است. ملاک، عبا و عمامه نیست و ملاک هر آخوندی هم نیست، بلکه متخصص اسلام به نظر ما کسی است که یک نفری باشد که عالم در فقه اسلام و مدیر و مدبر و شجاع و باتقوا و عادل است. آیا چنین شخصی با این خصوصیاتی که ذکر کرده‏ایم به اندازه یک آدم از اروپا برگشته‏ای که شما می‏خواهید او را رئیس‏جمهور بکنید، چیزی نمی‏فهمد؟ و یا اگر ما این آدم فقیه، مدیر و مدبر و شجاع و باتقوا و عادل را می‏گوییم فرمانده کل قوا باشد، یعنی برود در سربازخانه و به سربازان پیش رو و پس رو بگوید، که می‏گوییم نمی‏تواند؟ اگر چنین فقیهی چنین خصوصیاتی اختیار و زمام امور کشور و فرماندهی عالی کل قوا را در دست بگیرد بهتر است، یا آدمی که از امور اسلام آگاهی ندارد؟ جناب آقای مکارم فرمودند که ما رئیس جمهور
</section>
<section type="page" number="1119">
را یک نفر فقیه معین کنیم، ولی ما وقتی می‏خواستیم شرایط رئیس جمهور را معین کنیم عده‏ای گفتند شرایط و غیر از ایرانی الاصل بودن و مسلمان بودن چیز دیگری نباید باشد، و ما جرأت نکردیم بگوییم رئیس جمهور باید فقیه باشد. ما در اینجا اصرار کرده‏ایم که لااقل رئیس‏جمهور از طرف یک فقیه کاندید می‏شود یعنی ما گفته‏ایم کسانی که می‏خواهند کاندید رئیس جمهوری بشوند از طرف فقیه تأیید شوند. مثلًا بگوید که من این ده نفر یا بیست نفر را به عنوان کاندیدای ریاست جمهوری تأیید می‏کنم و البته بعد مردم می‏روند و رأی می‏دهند و هر کس رأی بیشتر آورد او انتخاب می‏شود. یعنی در حقیقت مردم او را انتخاب کرده‏اند، ولی به هر حال عده‏ای حاضر نشدند که از وظایف فقیه این مطلب هم باشد بنابراین در شرایط رئیس جمهور نه فقاهت را ذکر کرده‏اید و نه تأیید فقیه را. یک آدمی که می‏گوید من مسلمانم کافی است که رئیس جمهور شود. محمد رضا هم می‏گفت من مسلمانم و هر سال به کمرش بزند به زیارت امام رضا (ع) می‏رفت و آن وقت یک چنین آدمی فرمانده کل قوا باشد به مملکت ضرر نمی‏زند اما یک مجتهد مدبر و شجاع و عادل باتقوا و با آن شرایطی که ما ذکر کرده‏ایم، او را فرمانده کل قوا بکنیم، ایراد پیدا می‏کند؟ البته معنی فرمانده کل قوا هم این نیست که خودش تمام کارها را انجام دهد بلکه ممکن است به رئیس‏جمهوری که اعتماد دارد بگوید در این مدت اختیارات را به عهده شما باشد و البته اگر دید دارد پایش را کج می‏گذارد دیگری را به جایش انتخاب می‏کند و این اختیارات را به او می‏دهد. بعضی از ما فکر می‏کنیم فرمانده کل قوا یک آدم فقیهی است که در قم نشسته و او را در سربازخانه می‏آورند و می‏گوید برای سربازان پس رو و پیش رو کن و این، با مقام والای فقاهت او مناسب نیست. البته مقصود ما این نیست ما می‏گوییم در حکومت اسلامی باید قوای مملکت در اختیار کسی باشد که آشنا به مسائل دینی و اسلامی و دلسوز ملت است و او کارها را به مباشرت انجام نمی‏دهد بلکه به تنفیذ انجام می‏دهد ولی متأسفانه شما در شرایط رئیس جمهور شرط فقاهت را نگذاشته‏اید و حتی نگفته‏اید که لااقل یک نفر فقیه او را تأیید کند آن وقت ما بیاییم قدرت قوای سه‏گانه مملکت را به دست یک آدم الدنگ بدهیم که از قدرتش سوء استفاده کند. خری را ببریم بالای بام که دیگر نتوانیم آن را پایین بیاوریم. آدم مار گزیده از ریسمان سیاه و سفید می‏ترسد، و جرأت نمی‏کند قدرت و زمان مملکت را به دست کسی که فقاهت ندارد و به علوم اسلام آشنا نیست بدهد. عرض دیگری ندارم.
موسوی اردبیلی- شما فقیه را اضافه کنید و فرمانده کل قوا را اگر به آن وضع بردارید در حقیقت همان پیشنهاد من می‏شود. (مکارم- ما موافقیم.)
نایب رئیس- جناب آقای موسوی شما به من فرمودید چرا تذکر می‏دهم ولی وقتی خودتان بدون نوبت صحبت می‏فرمایید یکی هم در جواب شما یک جمله می‏گوید و دوست دیگری جمله دیگر و آقای فاتحی و حجتی هم دو جمله دیگر و همین‏طور بحث ادامه پیدا می‏کند. الان یک بحث در این جلسه مطرح شده و ادامه پیدا کرده است. شرط اصلی در حال حاضر این است که رعایت نظم و آیین‏نامه بشود. تا به حال دو نفر موافق و دو نفر مخالف صحبت کرده‏اند این حداکثر آن چیزی است که در آیین‏نامه پیش‏بینی شده است. حالا اگر می‏خواهید باز هم موافق و مخالف صحبت کنند شرط اصلی آن است که رعایت آیین‏نامه بشود و البته حداکثر یک نفر موافق و یک نفر مخالف دیگر صحبت کند.
</section>
<section type="page" number="1120">
تهرانی- من نوبت گرفته‏ام که صحبت کنم و از مطالب آقای مکارم هم یادداشت برداشته‏ام اگر نوبت من شد اجازه بفرمایید صحبت کنم.
نایب رئیس- اجازه بدهید ببینم نوبت چه کسی است. آقای موسوی تبریزی شما سؤالی دارید؟ (موسوی تبریزی- من موافقم). آقای قرشی بفرمایید.
قرشی- من پیشنهاد می‏کنم این «بند» مجددا به کمیسیون برگردد و روی آن بحث و صحبت شود و پس از رفع ابهامات مجدداً به جلسه علنی بیاید.
نایب رئیس- آقای یزدی جناب‏عالی؟ (یزدی- من موافق هستم و حاضرم بیایم توضیحات لازم را عرض کنم.) آقای هاشمی‏نژاد؟ (هاشمی‏نژاد- من موافق هستم و به آقای یزدی وکالت می‏دهم صحبت بفرمایند.) آقای سبحانی؟ (سبحانی- من در بندهای دیگر عرایضی دارم که به موقع عرض می‏کنم.)
هاشمی‏نژاد- اگر آقای تهرانی به عنوان موافق صحبت می‏کنند باید تمام مطالبی که تا به حال از طرف مخالفین گفته شده است جواب بدهند.
نایب رئیس- آقای جوادی شما موافقید یا مخالف؟ (جوادی- من تذکری دارم ...) آقای خامنه‏ای؟ (خامنه‏ای- من موافقم.) آقای تهرانی، شما مطلب اضافی دارید؟
تهرانی- من تمام مطالبی را که آقای مکارم فرمودند اینجا یادداشت کردم و حاضرم به عنوان موافق بیایم و یک و یک آنها را جواب بدهم.
نایب رئیس- آقای طباطبائی تشریف ندارند آقای حجتی شما؟
حجتی کرمانی- من یک پیشنهادی دارم و بعد هم اگر نوبتم رسید به عنوان مخالف صحبت می‏کنم.
نایب رئیس- آقای قائمی شما سؤالی دارید؟ (قائمی- من در پاراگراف‏های بعدی حرف دارم.) (فاتحی- من یک سؤال و یک تذکر دارم.) بسیار خوب، آقای کیاوش شما؟ (کیاوش- من به عنوان موافق صحبت می‏کنم.) آقای دکتر غفوری شما موافقید یا مخالف؟
گلزاده غفوری- من یک نگرانی داشتم، گفتم نوبتم را می‏دهم به آن موافقی که به عنوان معرفی نظام اسلامی برای بعد از زمان حاضر، یعنی بعد از زمان امام خمینی بتواند معرف نظام اسلامی باشد اگر چنین شخصی در بین دوستان باشد من حقم را به او می‏دهم تا صحبت کند. (مقدم مراغه‏ای- آقا خودتان بفرمایید صحبت کنید.)
نایب رئیس- آقای فوزی؟ (فوزی- من موافق مشروط هستم.) آقای شیبانی؟ (دکتر شیبانی- من مخالفم.) بسیار خوب، آقای بنی صدر شما موافقید یا مخالف؟ (بنی صدر- من مخالف مشروط هستم.) آقای ربانی شیرازی شما موافقید؟ (ربانی شیرازی- بلی، من موافقم.) آقایان رحمانی و طاهری گرگانی شماها موافقید؟ (رحمانی و طاهری گرگانی- بلی، ما موافقیم.) آقای دکتر روحانی شما؟ (دکتر روحانی- من موافق مشروط هستم.) آقای کرمی شما که موافقید؟ (کرمی- موافق آقا، موافق.) آقای ربانی املشی؟ (ربانی املشی- من موافقم ولی یک پیشنهادی دارم که شاید به عنوان مخالف مشروط بیایم صحبت کنم.) (اشراقی- من چند تذکری نسبت به فرمایش آقای مکارم داشتم.) آقای مرادزهی؟
</section>
<section type="page" number="1121">
 (مرادزهی- من مخالفم.) (حیدری- من هم موافقم.)
نایب رئیس- این‏که من از خود آقایان پرسیدم می‏خواستم ببینم که مسأله موافق و مخالف مطرح است یا این‏که سؤال و تذکری هم دارند. این‏طور که معلوم می‏شود اکثر دوستان می‏خواهند به عنوان مخالف و یا موافق صحبت کنند. الان نوبت آقای حجتی کرمانی است که به عنوان مخالف تشریف بیاورند صحبت کنند از کسی که به عنوان موافق بعد از آقای حجتی صحبت می‏کنند خواهش می‏کنم مطالب آقای حجتی را هم یادداشت کنند و جواب بگویند.
موسوی تبریزی- من نوبتم را به آقای یزدی می‏دهم.
هاشمی‏نژاد- من هم همین‏طور.
رشیدیان- من نوبتم را به آقای فارس می‏دهم و اگر نکته‏ای را ایشان فروگذار کرد من خودم هستم. (خنده نمایندگان.)
تهرانی- من تا به حال مطالب مخالفین را یادداشت کرده‏ام و حاضرم به عنوان موافق توضیح بدهم.
یزدی- فرقی نمی‏کند، من هم می‏توانم نوبتم را به آقای تهرانی بدهم.
نایب رئیس- پس آقای تهرانی، شما به مطالب آقای حجتی هم توجه کنید و به حرف‏های ایشان بعداً که تشریف می‏آورید جواب بدهید. آقای حجتی بفرمایید.
حجتی کرمانی- بسم الله الرحمن الرحیم. اللهم انک تعلم انه لم یکن الذی کان منا منافسه فی سلطان ولا التماس شییی فضول الحطام و لکن لنردالمعالم من دینک و نظم الاصلاح فی بلادک. (کرمی- به گریه و زاری احتیاجی نیست، مقدمات را حذف کنید.) خواهش می‏کنم جناب آقای کرمی‏و سایرین میان حرف زدن من چیزی اظهار ننمایند چون من اعصابم خراب است. (یزدی- مقدسات سخن را حذف کنید.) من از جناب آقای رئیس خواهش می‏کنم اجازه ندهند برادران با سخنان بیت الاثنین رشته کلام از دست من خارج شود. (کیاوش- مدت صحبت ایشان محدود باشد ولی هرچه دلشان می‏خواهد بگویند.) تقاضا می‏کنم هر کس با سخنان من موافق نیست و نمی‏تواند شنیدنش را تحمل کند از جلسه بیرون برود.
نایب رئیس- آقای حجتی لطفاً رعایت بعضی از مسائل را بفرمایید.
خزعلی- ایشان عصبانی هستند اجازه بدهید ده دقیقه صحبت بکنند.
حجتی کرمانی- اجرای آیین‏نامه با رئیس جلسه است. با ایجاد تشنج در جلسه عملًا خفقان به وجود می‏آید بعد مدام می‏گویید کدام خفقان؟ (کیاوش- من از اول تا حالا فقط دوتا هفت دقیقه صحبت کرده‏ام ولی شماها دیگر مجال به من نداده‏اید ...) بفرمایید آقا، بفرمایید آقا بنشینید بگذارید مطلبم را عرض کنم، شما از مقدس‏ترین اصل اسلامی‏دارید به بدترین نوع دفاع می‏کنید و مردم را علیه خودتان تحریک می‏کنید و مملکت را به انفجار می‏کشانید. (یک نفر از نمایندگان- آقا این کار تحریک مردم است ...) در مقام نمایندگی مردم در این مجلس هیچ فرقی بین من و شما نیست. (کرمی- چرا وارد اصل مطلب نمی‏شوید؟)
نایب رئیس- این‏گونه تذکرات را به عهده رئیس جلسه بگذارید و اگر در بعضی موارد لازم است اغماضی بشود، می‏شود و گمان می‏کنم نتیجه‏گیری خیلی بهتر باشد. بنابراین آقایان تحمل بیشتر داشته باشند تا نتیجه‏گیری بهتر بکنیم، آقای حجتی بفرمایید. (مقدم مراغه‏ای-
</section>
<section type="page" number="1122">
ایشان الان در حالت عادی نیستند چند دقیقه تنفس بدهید چون خود من هم در موارد مشابه این وضعیت دیگر قادر به ادامه صحبت نیستم ...) آقای مراغه‏ای، ما وقتی جلسه را آرام می‏کنیم تازه شما از سر می‏گیرید.
حجتی کرمانی- تقاضا می‏کنم صلواتی ختم بفرمایید (حضار صلوات فرستادند) معمولًا صلواتی که طلبه‏ها می‏فرستند آهسته است تکبر نکنید و بلندتر صلوات ختم کنید (حضار با صدای بلندتر صلوات فرستادند) امیدوارم که خداوند قلب‏های همه ما را نسبت به هم مهربان‏تر کند و اختلاف نظر باعث نشود که ما خیال کنیم غرض و مرضی در کار است یا خدای نکرده به قول آقای حسینی که به من می‏گفت، فکر کنیم سخنی برای طلب و جاهت است، اینها چیزهای زائل‏شدنی و رفتنی است و دیده‏ایم که هیچ ارزشی ندارد و امیدواریم اصل مطلب و آن سوز دل ما مورد نظر قرار بگیرداین مسأله مهم است. ما آدمی نیستیم که تازه وارد باشیم و ان شاء الله روشن هم شده است که برای اسلام دلمان سوخته است و کار کرده‏ایم منتها ممکن است درکمان از اسلام تا حدی باشد که درک شما از آن بیشتر است، بنابراین اگر صحبت امروزمان قدری طول می‏کشد به خاطر این است که ما داریم خطرناک‏ترین تصمیم در تاریخ این مملکت می‏گیریم این می‏تواند خطرناک‏ترین و بدترین تصمیم یا بهترین یا مهم‏ترین تصمیم باشد ولی هرچه باشد همان‏طوری که عرض کردم در عمل بدترین نوع دفاع را از این تصمیم جلسه ما کرده است و همین کاری که ما تا به حال کرده‏ایم اثر خیلی بدی داشته است. ما این‏قدر حوصله نداشته‏ایم که مسأله خارج از هرگونه احساسات و عواطف و حب و بغض مطالعه کنیم، غبطه امت در چیست؟ سؤال ما این است، مصلحت امت در چیست؟ این یک مسأله جامعه‏شناسی غیر از اینجا نشستن و بحث کردن است این بحث‏های ما همه‏اش بحث‏های ذهنی است ما باید در جامعه برویم و ببینیم مصلحت جامعه‏مان بینی و بین الله چیست و ولایت فقیه را ما از نظر اجرایی به چه شکل بهتری می‏توانیم اجرا کنیم که مزاج جامعه ما پذیرای آن باشد و هضمش کند. یک بچه‏ای که مقداری ضعیف باشد و تازه از شیر گرفته شده باشد اگر مادرش تحمل مزاج او را نشناسد فکر می‏کند باید فوراً او را تقویت کند و مدام به او غذاهای نیرومندکننده و سنگین و مقوی می‏خوراند که بیشتر از حد تحمل بچه است و او را به خیال خیرخواهی اصلًا تلف می‏کند. ولایت فقیه را اگر ما به یک شکلی اجرا کنیم که مزاج جامعه بپذیرد و عکس العمل نشان ندهد و رحمت خداوند و فیض الهی و ارمغان انقلاب بداند و پاداش خون شهدای خود بداند، ما در این مسأله موفق هستیم ولی طلایه‏ها و طلیعه‏های یک عکس العمل منفی در جامعه ما پایدار گشته است که باز هم مربوط به مسأله جامعه‏شناسی می‏شود. هواشناس‏ها وقتی ابری را در آسمان می‏بینند می‏توانند پیش‏بینی کنند که آن بی‏ثمر رد می‏شود یا رگباری و سیلی به دنبال خواهد آورد، البته حیوانات هم این تشخیص را دارند، بنابراین یک جامعه‏شناس هم اگر یک عکس العمل منفی را در جامعه مشاهده کرد می‏تواند حدس بزند با تلفیق آن با سایر نارضایی‏ها و تشدید شدنش به وسیله عوامل ضد انقلاب که نتایجی به بار خواهد آورد. الان شکاف‏هایی که در جامعه ما یا به دست عوامل ضد انقلاب یا بر اثر ندانم‏کاری‏های خود ما به وجود آمده اگرچه بتوانیم آن شکاف را به هم بچسبانیم جامعه ما دوام بیشتری پیدا می‏کند و هرچه (خواه قانون اساسی یا کمیته‏ها یا سایر عوامل) این شکاف را
</section>
<section type="page" number="1123">
عمیق‏تر کند انفجار نزدیک‏تر می‏شود. همین‏طور گروه‏ها دارند از هم جدا می‏شوند و همه‏اش بر اثر تبلیغات ضد روحانیت است، یک عده آدم ضد دین و ضد مملکت ولی با استعداد به این آتش دامن می‏زنند همان‏طورکه برادرمان بنی صدر در مقاله‏ای نوشته بود ما اگر یک پیش‏بینی جامعه‏شناسانه بر اثر شناخت جامعه داشته باشیم در مقابل شایعات «دیکتاتوری آخوندی» و «استبداد روحانیت» که در همه جای مملکت شایع کرده‏اند حقیقت را به صورت دیگری به مردم نشان خواهیم داد ما دوره رضا خان را یادمان نرفته اشت که چطور مردم را بر علیه روحانیت تحریک کرده بودند شما وقتی بر علیه اصول شش‏گانه منفور و لعنتی شاه که بعداً هجده، نوزده‏تا شد، قیام کردیم مردم با شما نبودند، در زمان رضا خان بر اثر تبلیغات ضد روحانیت کسی شما را سوار ماشین نمی‏کرد، چون مردم تصور بدی از شما داشتند. این از لحاظ جامعه‏شناسی درخور تأمل است و الان هم باید کاری کرد که این تصورات را از مردم زائل کنید وضع روانی جامعه را در نظر بگیرید، آن جامعه‏شناسان نامرد زمان پهلوی‏ها اوضاع روانی جامعه را خراب کرده بودند حالا اصلاحش قدری زحمت دارد از طرفی وضع زندگی مردم هم الان چندان سامان نیافته است بنیاد مستضعفین هم نتوانسته است کاری صورت دهد کارهای دولت هم محسوس نیست فردا خیل بی‏مسکن‏ها، خیل بیکارها، خیل گرسنه‏ها، خیل ناراضی‏ها به این تحصیل‏کرده‏های ناراضی ملحق می‏شوند و قشر عظیمی را تشکیل می‏دهند ما با نوشتن این قانون اساسی بعضی تحصیل‏کرده‏ها را ناراضی می‏کنیم و مردم عادی هم چندان از آن سر در نمی‏آورند و شاید برایشان تفاوتی نداشته باشد ولی همین روشنفکرها از زمینه ناراضی‏ها استفاده می‏کنند مثل حزب توده که یک وقت عده زیادی را دور خود جمع کرده بود. ما باید بفهمیم غبطه امت، مصلحت امت در چیست؟ آیا ولایت فقیه را که در این اصل می‏خواهیم پیاده کنیم این تنها شکل آن است یا به اشکال دیگری که می‏تواند این اصل پیاده شود با رعایت اصول جامعه‏شناسی و روان‏شناسی اجتماعی به طوری که امت ما اصل ولایت فقیه را همان‏گونه که هست به عنوان یک رحمت الهی، به عنوان پاسدار اسلام، به عنوان کنترل اسلام که به دست دشمن نابود نشود بپذیرد. به خدا قسم من می‏دانم که اکثریت شما دلتان برای اسلام می‏سوزد که می‏خواهید این کار را بکنید اما مثل آن مادری که به خاطر تقویت بچه‏اش او را تلف کرد نکنید، تحمل را در نظر بگیرید، یک مهندس ورزیده که عالی‏ترین نقشه ساختمان را می‏کشد باید جنس زمین و تحمل آن را هم در نظر بگیرد آن‏چه که امروز گفته شد این مسأله هست که فکر می‏کنم آقای دکتر آیت یا بنی صدر گفتند که محور شورای رهبری بر دو چیز است یکی این‏که از اصول اسلامی منحرف نشود و دیگر این‏که ثبات هم داشته باشد ...
دکتر آیت- صحبت ایشان از هفت دقیقه و نیم متجاوز شد.
نایب رئیس- بعد آقای تهرانی هم به اندازه ایشان صحبت خواهند کرد.
حجتی کرمانی- عرض کنم که ما وقتی پیشنهاد کردیم «جمهوری اسلامی» برای اکثریت مردم مفهوم روشنی بود و عده‏ای که می‏گفتند ما از آن چیزی نمی‏دانیم به آن رأی ندادند، به هر حال در جمهوری اسلامی آن‏طور که برای مردم شناخته شده است رئیس‏جمهور منتخب مردم است و او سکان این کشتی می‏باشد. بهترین راه این است که شرط رئیس‏جمهور شدن را
</section>
<section type="page" number="1124">
فقاهت قرار بدهیم و برای این‏که تعدد قدرت نشود و مسأله برای مردم کاملًا روشن گردد امام ریاست جمهوری را بپذیرند خود من موافق این مطلب هستم و از دو ماه پیش آن را عنوان کرده‏ام و یا این‏که رئیس‏جمهور از مراجع مسلم وقت اجازه داشته باشد شورای نگهبان هم داریم بین مراجع هم اختلافی به وجود نمی‏آید. شما این شورای رهبری را برای سعی در اتحاد به وجود آورده‏اید ولی بعد از امام همین مسأله بین قدرت دینی که به نام شورای رهبری وجود دارد با مراجع آزاد، آنها نقش گذشته ما را در برابر دولت ایفا خواهند کرد همان‏طور که ما در مقابل نظام شاهنشاهی کردیم یعنی آن مراجع آزادی که در شورای رهبری نیستند دائماً با این شورای رهبری (قدرت متمرکز) درحال اختلافند حالا یا بر اثر اجتهاد خودشان یا بعضی مسائلی که در اجتماع پیش می‏آید یا وسایس نفسانی یا سعایت‏هایی که انجام می‏گیرد چون جامعه بی‏آسیب نیست، بنابراین اگر ما این کار را کردیم گفتیم ما شورای نگهبان هم داریم رئیس‏جمهوری هم با اختیاراتی که بعدش می‏رسد آنجا می‏نویسیم این رئیس‏جمهور باید مورد تصویب و تأیید مراجع مسلم وقت قرار بگیرد وقتی که این‏طور شد متهم به استبداد دینی نمی‏شویم و مسأله ولایت فقیه هم در این است و غبطه است در همین است ان شاء الله راه حلی پیدا بشود و پیشنهادی هم دارم که این است: «تصویب این قانون موکول به بعد از رفتن نزد ایشان بشود و تکلیف این قانون روشن بشود» عجله در این کار صحیح نیست.
با عرض معذرت از سروران خودم و کسانی که به اسلام عشق می‏ورزند و می‏خواهند به اسلام خدمت بکنند. خیلی متشکرم. والسلام علیکم.
نایب رئیس- من از دوستان متشکرم که فرصت دادند برادرمان آقای حجتی صحبت‏شان را بکنند و امیدوارم هم آقای حجتی هم ملتمان، یک تعرض اولیه را به عنوان این‏که «پس این چه آزادی است؟» یک مرتبه شستشودهنده آزادی تلقی نفرمایند. آقای موسوی تبریزی بفرمایید.
موسوی تبریزی- من گفتم اگر آقای یزدی صحبت نکنند من در نوبت خود باقی هستم.
نایب رئیس- آقای یزدی هم نوبت‏شان را به آقای تهرانی دادند.
ربانی املشی- جناب‏عالی ناگزیر شدید که نادیده بگیرید وقت سخنرانی آقای حجتی را که بیش از مدت مقرر آیین‏نامه شد، چرا ناگزیر شدید؟ برای این‏که بعضی از آقایان می‏آیند در ابتدای صحبت‏شان یک جوی ایجاد می‏کنند که مدیر جلسه ناگزیر است اجازه بدهد که آقا تا هر وقت و در هر موردی بخواهد سخنرانی بکند این سهل‏ترین سانسوری است که در اینجا به وجود می‏آید در عین حال دیگران متهم می‏شوند به سانسور. من با این‏که رفیق آقای حجتی هستم ولی این عمل ایشان و عذر ایشان را به هیچ وجه نمی‏پذیرم. برای این‏که تمام ما متهم شدیم به سانسور. آقای حجتی در ابتدا کاری می‏کنند که آقای بهشتی جرأت نداشته باشند که بگویند ده دقیقه، پانزده دقیقه، بیست دقیقه صحبت کند یعنی چه؟
نایب رئیس- متشکرم.
خزعلی- مقداری از ناراحتی‏های آقای حجتی مال ده سال در زندان بودن ایشان است این‏که گفتند طلبه‏ها آهسته صلوات می‏فرستند چون آنها در حضور مراجع حجمی دارند و بیش از حجم‏شان نمی‏توانند بگویند این است که این را جور دیگر تعبیر فرمودند و خوب شد که ایشان هرچه در دل داشتند گفتند تا ملت خیال نکند حرف تازه‏ای است و ما جلو گفتن آن را
</section>
<section type="page" number="1125">
می‏خواهیم بگیریم.
نایب رئیس- آقای تهرانی بفرمایید.
تهرانی- بنده چون از اول گفتار آقای مکارم و بعد آقای حجتی را درست یادداشت کرده بودم و بعضی از دوستان هم وقتشان را که جلوتر از من نوبت گرفته بودند، به من مرحمت فرمودند این وظیفه به عهده من گذاشته شد و امیدوارم بتوانم از عهده‏اش برایم یعنی حق و واقع بررسی شود، الحقیقت بنت البحث حقیقت دختر زیبایی است که از بحث به دست می‏آید. امیدوارم ان شاء الله ما هم و الله علی العظیم بدون این‏که هیچ تعصبی در کار باشد و بخواهیم طرفی را بگیریم، تنها می‏خواهیم بررسی کنیم آیا گفتار این دو بزرگوار درست است؟ مورد اشکال است؟ آیا از نادرستی درصدی دارد؟ قهراً ما می‏خواهیم بحث بکنیم، آقای مکارم ما کاری به مقدمه فرمایش‏شان که کمی کم لطفی کردند نداریم و جواب هم به آن نمی‏دهیم و یکی از کم لطفی‏هایشان این بود که گفتند همه آقایان در گوشه و کنار مملکت قدرت دارند و مثلا ما را تهدید می‏کنند، این جور نیست. (مکارم شیرازی- عبارتی که من از روی این نوشته خواندم این‏طور نبود ...) بحث قدرت نیست، بنده عین عبارتتان را اینجا نوشته‏ام می‏خواهید بخوانم «هر یک از آقایان در گوشه و کنار این مملکت دارای نفوذند ممکن است برای من محظوری ایجاد کنند» بله، این کم لطفی بود که شما فرمودید، این مطلب نیست، ما هم از آن می‏گذریم. بنده گفتار ایشان را در دو قسمت خلاصه می‏کنم قسمت اول این بود که فرمودند من با ولایت فقیه موافقم ومخالفتی با آن ندارم ولی از ولایت فقیه ما دو چیز را توقع داریم باید به وجهی آن را بررسی و تنظیم بکنیم که ولایت فقیه حفظ بشود و به محظور هم در آینده مبتلا نشویم، محظوراتی که بعد ذکر می‏فرمایید پنج محظور است بعد بررسی می‏کنیم ایشان این دو جهتی که برای ولایت فقیه ذکر کردند یکی از آن این است یک وقت قوه مقننه و قوه مجریه ما خلاصه نظام مملکت‏مان به خلاف اسلام نرود و یا ضد اسلام نباشد این را شورای نگهبان تأمین می‏کند چون شورای نگهبان برای این است که قوانین برخلاف اسلام وضع نشود و مطلب دیگر رئیس‏جمهوری که در رأس تمام قوا قرار گرفته از قبل فقیه، رئیس‏جمهوریش امضاء بشود که کارهایش نفوذ داشته باشد که آن خود فقیه است و تمام تصرفاتش همان ولایت فقیه است، ایشان این را فرمودند ولایت فقیه باید حافظ این دو جهت، باشد و ما با این‏که می‏توانیم امضاء کردن رئیس جمهوری را در اختیار فقیه بگذاریم می‏توانیم جهت دوم را حفظ کنیم که تصرفات، تصرفات حکومت اسلامی باشد جهت اول هم که ضد اسلام نباشد شورای نگهبان حفظ می‏کند بعد هم اشاره به «آقا» که «آقا» رهبر انقلاب، استثنایی بودند و در آینده معلوم نیست که چنین فردی یا افرادی که جای یک فرد را بگیرد به حسب مصداق تحقق داشته باشد تا ما کارهایی که دست ایشان است به ایشان بسپاریم. ببینید در قسمت اول ما می‏خواهیم ضد اسلام نباشیم می‏خواهیم تصرفات هم طبق امامت در اسلام باشد که برگردد به اطاعت خدا، ولی باید احتیاطات لازم را هم انجام دهیم باید حتی احتمالات ضعیف را که در آینده، ممکن است محظوراتی در قانون اساسی پیش بیاید با قیود و شرایط بیشتر حتی المقدور جلوگیری کنیم و یک محکم کاری بیشتری درنظر بگیریم که ان شاء الله محظوری هم پیش نیاید پس این دو جهت درست است و ما می‏خواهیم آن را حفظ بکنیم اگر این‏که رئیس‏جمهور دارای تمام اختیارات باشد و مقداری اختیار در دست فقیه نباشد، فقیه یا شورای رهبری،
</section>
<section type="page" number="1126">
بنده مطمئنم که در آینده نظیر «آقا» پیدا نمی‏شود درست می‏گویند و قهراً شورای رهبری انتخاب می‏شوند البته ما دعا می‏کنیم مانند «آقا» پیدا بشود اما اگر نشد کسی که تمام جهات «آقا» در او نباشد قهراً شورای رهبری می‏شود، آن شورای رهبری که فقیه است، عادل است، جامع الشرایط است، مخالف هوی است و به عقل زمان خودشان است و شجاع است و آگاه است آن مقام اگر مقداری از اختیارات در دستش باشد همین که ایشان گفتند بهتر حفظ می‏شود نه ضد اسلام می‏شود و هم جریان امر طبق دستور خدا و طبق ولایت فقی می‏شود. در پنج اشکالی که ایشان کردند و یکی از آن را بررسی می‏کنیم معلوم می‏شود که هیچ فرق نمی‏کند برای مردم که تمام اختیارات دست یک نفر باشد، یک رئیس جمهور برگزیده بشود و تمام اختیارات اجرایی و ولایتی به او محول بشود یا یک مقدارش به او محول بشود و یک مقدارش در دست ولایت فقیه بماند این از جهت عمل خارجی با هم دیگر احتیاج نیست و الا در جهت خارجی هیچ فرقی نمی‏کند، مصالح ملت که ما معتقدیم اکثریت ملت ولایت فقیه را می‏خواهند و فقط غرض‏ورزها نمی‏خواهند اگر مصالح و منافع ملت تأمین شد همه گرایش پیدا می‏کنند و هیچ نارضایتی هم پیدا نخواهد شد و مردم بیشتر روی احتیاط می‏خواهند یک مقدار از اختیارات دست رئیس‏جمهور و یک مقدار دست ولایت فقیه باشد نه همه‏اش دست یک نفر، تمرکز قدرت نیست که خطری مملکت را تهدید بکند و به انحراف مبتلا بشود که بگوید من تا آخر عمر رئیس‏جمهورم، چنان‏چه در بعضی از کشورها می‏بینیم این امر تحقق پیدا کرده است ان شاء الله کسی که نادرست است حتی مقام وزارت هم نخواهند داد وهمه کسانی که روی کار می‏آیند درستکار خواهند بود اما عرض کردم پنج درصد هم احتمال بدهیم، احتیاط که بد نیست ایشان هم مسلم این احتیاط را بد نمی‏دانند و ملت شریف ایران هم از این احتیاط بیشتر راضی است. بعد ایشان گفتند که مردم خودشان رئیس جمهور را انتخاب می‏کنند وقتی که رئیس جمهور را انتخاب کردند قهراً از خودشان می‏بینند دست خودشان میبینند به آن‏چه که او می‏گوید و دستور می‏دهد و می‏کند راضی هستند چون خودشان انتخاب کرده اندولی ایشان می‏گویند که مقدار کمی از اختیارات در دست ولایت فقیه می‏باشد و مقدار بیشتری در دست رئیس جمهوری. ما هم همین را می‏گوییم منتها ایشان فرمودند اگر مقداری در دست ولایت فقیه باشد مردم می‏گویند دیکتاتوری ... ولی رئیس جمهور را خودشان انتخاب کرده‏اند البته «مردم را هم بعداً خواهیم گفت کدام مردم، این اشکال به خود شما هم وارد است، هرچه کوچک، اختیارات کم هم بدهید به ولایت فقیه، اگر ولایت فقیه از طرف مردم نباشد باز می‏گویند دیکتاتوری، این فرق نمی‏کند، البته ایشان می‏گویند ولایت فقیه را قبول دارم ولی اختیار کمتری به او بدهید، چه فرقی می‏کند؟ به این هم می‏گویند دیکتاتوری همان مردمی که دادن فرماندهی عالی کل قوا را به رهبر، دیکتاتوری می‏گویند کاندیدا کردن رئیس‏جمهوری یا امضاء کردن حکم او را بدتر می‏گویند و در هر صورت آنها ایراد خواهند گرفت ما هم مثل ایشان در این اجتماع هستیم این اقلیت ناچیز همیشه ناراضی هستند. امروز در تشییع جنازه شهدای سردشت دیدیم چگونه این مردم رهبری «آقا» را تأیید می‏کردند و از او اجازه جانبازی در راه اسلام و اهداف آن را می‏خواستند و همه ولایت فقیه را می‏خواهند با ما هم تماس می‏گیرند و می‏گویند بهترین اصل قانون اساسی همین اصول مربوط به ولایت فقیه است که یک افرادی که عادل و دلسوز برای ملت و وابسته به خدا و پیامبر اکرم و امام زمان هستند
</section>
<section type="page" number="1127">
ناظر باشند، ولایت داشته باشند نسبت به امور مردم، این مقدار قلیلی که برادران‏مان اشاره کردند گاهی تحت عنوان غرب‏گرا و یا روشنفکر، هرچه هست ایراد می‏گیرند ولی اکثریت مردم غیر از این فکر می‏کنند. علاوه بر این مگر ولایت فقیه انتخابی نیست؟ ریاست جمهوری انتخابی و وجوع به آراء عمومی‏است اما ولایت فقیه رجوع به آراء عمومی نیست؟ نسبت به خود رهبر اکثریت قریب به اتفاق قبولش ندارند؟ مگر در آینده مردم افراد صاحب صلاحیت را انتخاب نمی‏کنند که آنها هم خواهند نشست و این چند نفر انتخاب خواهند کرد؟ چطور فقط رئیس‏جمهور را بگوییم مردم خودشان انتخاب می‏کنند رهبر و شورای رهبری را هم که خودشان انتخاب خواهند کرد به من پاسخ بدهید چرا او را از خودشان می‏بینند ولی این را از خودشان نمی‏بینند؟ بعد ایشان می‏گویند برای این‏که ببینیم یک اصل درست است یا نه باید ببینیم در خارج قابل اجرا هست یا نیست این حرف درست است یک نظامی که ذهنی باشد برای عالم تجمع مجردات به درد بخورد درست نیست باید اینجا اصولی تنظیم بشود که بتوان آن را در محیط خارج از اینجا پیاده کرد ولی ایشان بیان نکردند چرا مردم در خارج از اینجا آن را نمی‏پذیرند و جهتش چیست آیا مخالف حاکمیت ملی آنها است؟ این را که خود ملت قبول دارند، با حاکمیت ملی‏شان چه منافاتی دارد؟ ما حاکمیت ملت را، شوراها، را مشورت را، همه را در این قانون اساسی آورده‏ایم و تمام با هم هماهنگ است و هیچ تعارضی با هم ندارد. همین ولایت فقیه هم مراجعه به آراء عمومی است، همین ولایت فقیه حاکمیت ملت است مگر فرق دارد؟ انتخاب نماینده مجلس و انتخاب فقیه یا شورای رهبری با هم چه فرقی دارد؟ بعد گفتند اگر خوب پیاده کنید با مزاج ملت سازگار است و دوام پیدا می‏کند و الا پایان می‏گیرد، این را هم قبول داریم اما ببینیم اگر فرماندهی عالی کل قوا را به رهبر یا ولایت فقیه بدهید این با مزاج مردم سازگار نیست؟ و در بیرون نمی‏پاید؟ و اگر این بند را حذف کنیم بقیه‏اش با طبع مردم جور در می‏آید؟ این مزاج را از کجا ما به دست بیاوریم؟ اگر فرماندهی عالی کل قوا به رهبر یا شورای رهبری یا به قول ایشان به ولایت فقیه داده شود چه محظوری پیش می‏آید که مردم ناراحت می‏شوند؟ چه محظوری پیش می‏آید که در خارج نمی‏پاید؟ این احتیاط بیشتری است که یک فردی که شرایط رهبر را نداشته باشد و فرمانده کل قوا باشد کودتایی نکند و خون این همه شهید را که هنوز هم ریخته می‏شود را هدر ندهد. این همه مال مصرف شده، این همه زندان‏ها رفته شده، شکنجه‏ها شده، عمرها تلف گردیده است با یک کودتا همه‏اش باطل می‏شود هزار و چهار صد سال است که می‏بینید که غیر از چند صباحی که نبی اکرم و حضرت امیرالمؤمنین رهبر امت بوده‏اند بعد کارهای مردم به دست ظلمه افتاده است و همان‏طوری که گفته شد در زمان پهلوی‏ها با جان و مال و نوامیس مردم چه‏ها که نکرده‏اند به خاطر این‏که حکومت اسلامی از مجرای خود خارج شده بود، ولایت فقیه نبود حالا که فرصتی پیش آمده است که ما حکومت اسلامی راکه در مجرای خودش قرار بدهیم و یک دیکتاتوری به این ملت مسلط نشود دیگر چه اشکالی پیش خواهد آمد؟ این هم «فرماندهی کل قوا» نیست «فرماندهی کل قوا» است یعنی از طرف خود کسانی را در رأس کارهای ارتش می‏گمارد، تنها نبض ارتش در دست او است حتی ممکن است خیلی از اختیارات ارتش را به دست رئیس‏جمهور بدهد، اما اگر دید رئیس‏جمهور می‏خواهد از اختیارات خود در ارتش سوء استفاده بکند چون فرماندهی عالی کل قوا در دست او است، جلو تصرف نابجای او را می‏گیرد. پس این‏که جایش مخالف طبع ملت است؟ این‏
</section>
<section type="page" number="1128">
مطا بق خواسته ملت و هدفی است که خون ها درراه رسیدن به آن ریخته شده است شکنجه‏ها دیده شده است ما برای به دست آوردن همین مطلب قیام کرده‏ایم و این مطلب که گفتند دیگران می‏آیند جلوه فقها را میان مردم کم می‏کنند و آنها را از مردم دور نگه می‏دارند می‏دانید در زمان رضای پهلوی برای چه بود برای این‏که آقایان همه کناربودند هیچ به وضع اجتماع خودشان توجه نداشتند و در آن دخالت نمی‏کردند فقط نماز خودشان را می‏خواندند و مقداری احکام شرعی را عمل می‏کردند فقط چند نفری استثناء بودند و بقیه رویدادها نداشتند کورها، کرها، لال‏ها بی‏سرپرست بودند خودتان می‏دانید زمان شیخ عبدالکریم مؤسس حوزه علمیه قم و زمان مرحوم آسید ابوالحسن خیلی در امور دخالت نمی‏کردندو از قضایا به دور بودند و به همین دلیل مردم آنها را نمی‏شناختند، می‏شد آنها را معرفی کنند اینها افرادی هستند که فقط به زندگی خودشان می‏اندیشند و به او ضای شما نظر ندارند ما هستیم که کشورمان را فرض بفرمایید صنعتی می‏کنیم، فرهنگ درست می‏کنیم، دانشگاه درست می‏کنیم کراراً محمد رضا شاه مخلوع درحرف‏هایش به این موارد اشاره کرده بود که شما چکار کردید؟ ما این کارها را کردیم، اما اگر تا اندازه‏ای در دست فقها باشد و امروز که بحمدالله در سفام این هستند که در وظایف اسلامی‏و انسانی خودشان عمل کنند و از اینها مردم کار ببینند، هیچ کس نمی‏تواند نسبت به روحانیت ایجاد نفرت بکند چون الان روحانیت در دل مردم جای دارد و اگر درست به وظایفش عمل کند این وضعیت تثبیت می‏شود وما برای مقام رهبری شرایط قرار دادیم. مقام عصمت است، نزدیک به این است که هیچ وقت گناهی نکند، هیچ وقت خطایی از او سر نزند چرا؟ برای این‏که موظف به مشورت است، موظف است که از نظر متخصصان در کار بهره بگیرد. در قسمت دیگری از این اصل که گفته‏ایم اعلان جنگ و صلح، بی‏مقدمه که خودش این کار را نمی‏کند بعد از مشورت‏هایی که با متخصصان به عمل آورد و آن را ضروری دانستند توسط او یا رئیس‏جمهور اعلان می‏شود مخصوصا این‏که در مجلس شورای ملی رسیدگی خواهد شد حضر ت ابا عبدالله الحسین در خطبه تحف العقول می‏فرماید که بدانید هر وقت از محظور نترسیدند و به وظایف‏تان عمل کردید از کشته شدن نترسیدند بدانید امور الله ترجع علیکم وعده داده، وعده معصوم است، حق ا ست، قابل تخلف نیست امور خدا، از دست شما امور خدا جاری می‏شود، پس این اشکال نیست که اگر فرماندهی عالی کل قوا را به اینها بدهیم مردم از روحانیت دور می‏شوند این یک عامل کنترل دیکتاتوری است و اگر به وظایف خود خوب عمل کند خواهید دید که محبوبییتش بیشتر خواهد شد. دیگر ایشان فرمودند یا خود فقیه بیاید رئیس‏جمهور بشود یا یک کسی را که برای رئیس‏جمهوری انتخاب کرد همه کار بکند، البته همه کار نه، فقط فرماندهی کل قوا را ایشان گفتند این چه تنازعی نادری است؟ (یزدی- اگر حضرت علی مالک را به مصر فرستادند ...) متوجه مطالبتان هستم و عین این را اینجا نوشته‏ام اجازه بفرمایید عرض می‏کنم و اینجا هم مثال زدم به این‏که حضرت علی مالک اشتر را والی مصر کرده بود و فرماندهی کل قوا را هم برایش داده بود، اولا تاریخ ضبط کرده که حضرت امیرالمؤمنین و همچنین رسول اکرم گاهی می‏شد که فردی را می‏فرستادند جایی و برای همه امور بوده، هم برای فرماندهی کل قوا و هم اختیار داشته قاضی باشد و هم امام‏
</section>
<section type="page" number="1129">
جماعت و جمعه و ولی هم باشد، گاهی هم می‏شد که برای این چندکار چند نفر را می‏فرستادند، یکی را برای استانداری یکی را برای فرماندهی، یکی را برای قضاوت می‏فرستادند و از آن گذشته همان‏طور که یکی از رفقا اشاره کردند در نهج البلاغه آمده است که گوید 0 من تو را می‏فرستم ولی در قدرت تو شریک هستم، و شریک هستم در تصرف تو، مواظب باش من امام هستم و فوق تو، و شریک هستم در اختیارات تو، در واقع حضرت علی خودش را جدا نکرده بود، ما هم می‏خواهیم ولایت فقیه را از قوه مجریه جدا نکنیم همان‏طور که امیرالمؤمنین خودش را جدا نکرده بود. (ربانی شیرازی- آقای تهرانی حضرت علی خودش فرمانده کل قوا بود و مالک اشتر فرمانده لشکر بود.) بله ما می‏گوییم اصل فرماندهی عالی، در این اصل فرماندهی عالی کل قوا مطرح است، و ممکن است فرماندهی کل قوا هم داشته باشیم، و عرض کردم یا باید رئیس‏جمهور قرار ندهند و خودش بیاید متصدی بشود یا این‏که همه اختیارات را به او بدهد، آخر این چه ملاحظه‏ای است که می‏کنید، خود هر دو. بزرگواران این را قبول دارند و تنها فرماندهی کل قوا هست که اشکال دارد، چه فرق می‏کند نقص به خود شما هم هست وقتی ریاست جمهور را انتخاب می‏کند اصلًا برود در خانه‏اش بنشیند، و ولایت فقیه را رها کند و کاری به عزل و نصب و امضا نداشته باشد و هیچ چیز، فقط شش نفر نگهبان را تعیین کند برای این‏که خلاف اسلام نباشد وبعد برود در خانه‏اش بنشیند و کاری هم نداشته باشد به خاطر این که ریاست جمهور تعیین کرده است، رئیس‏جمهور که هنوز هم در این اصل نیست که او کاندیدا بکند و اگر هم بیاورید انحصاری نیست، رئیس‏جمهوری که انتخاب می‏شود اگر یک مقدار قدرتش اگر یک مقدار قدرتش بیشتر باشد طبق مصالح مسلمین و طبق این‏که این انقلاب حفظ بشود این ثمره خون‏های ریخته شده و جوری هم نباشد که خدای نکرده یک وقتی کودتایی بشود و بر علیه این کشور توطئه‏ای نباشد خوب است، یا باید ریاست جمهور باشد و یا خودش باید کنار برود. این قسمت را باید حذف کنید، آخر این قسمت چه گناهی کرده چه محظوری این قسمت دارد؟ رئیس کل قوا چه جنایتی کرده و چه خصیصه‏ای و صفتی در او هست که اگر ما بدهیم به ولایت فقیه این همه محظوری که شما می‏گویید پیش می‏آید اما عزل و چیزهای دیگر را پیش نمی‏آورد؟ باز تذکر می‏دهم که شما با تمام مقدماتی که چیدید و خواستید که دلسوزی بکنید بدانید که خدا شاهد است که ما هم در این جامعه هستیم و آن‏طوری که شما خیال می‏کنید نیست، اقلیت‏هایی هم هستند که هدف‏های نادرستی دارند بعضی‏هایشان تحقیقاً وابسته هستند و وابسته به اجانب هستند و منافعشان در خطر افتاده است و برای حفظ منافع خود می‏خواهند این هیاهو رت به پا کنند و امید است در آینده همین‏ها هم راضی بشوند بنده پیش‏بینی می‏کنم که وقتی آنها مصالح خود را پیش‏بینی کردند با ولایت فقیه و در خارج پیاده شد و دیدند که به نفع ملت و مردم هست و همه منافعشان حفظ می‏شود، اقلیت‏ها هم منافعشان حفظ خواهد شد، اینها فقط مصالح مردم را می‏خواهند وقتی یک نظام اجتماعی صحیح بود و مصالح اینها حفظ شد حتی اقلیت‏ها و حتی این نارضاها هم راضی می‏شوند، ما باید کاری کنیم و بیشتر در فکر این باشیم که افراد ناصالح در رأس کارها قرار نگیرند، اختیار بیشتر را باید به رهبران امت و دلسوزان امت و کسانی که نزدیک به عصمت هستند و حب دنیا ندارند بدهیم تا قوه مجریه تحت اختیار اینها باشد و از اینها حرف گوش کند و بیم داشته باشد که اجرا کند اصولی که شما تصویب می‏کنید بالخصوص جهات اقتصادی را نارضایی‏های اقتصادی را که وجود، شما کاری بکنید که بهتر اجرا
</section>
<section type="page" number="1130">
بشود این قوانین، اگر منظم‏تر اجرا شد آن وقت مورد اتفاق همه می‏شود و نارضاها هم بر می‏گردند، بنده غرضم همین بود که مراجع گذشته مواضع خاصی داشتند و وظایف خودشان را می‏دانستند و موقعیت‏شان را هم قبول دارم که موقعیت خاصی بوده، اما خواستم عرض کنم که مردم وقتی می‏گفتند روحانی را سوار نکنید در ماشین و سوار نمی‏کردند به خاطر این بود که در جامعه نیامده بودند و دور از جامعه بودند ولی امروز که در جامعه آمده‏اند ان شاء الله که به وظایف‏شان عمل بکنند و این نارسایی‏ها هم الان می‏بینید بعد از این‏که نظام صحیح و حکومت مستقر و حکومت ثابت اسلامی ان شاء الله پیاده شد و مجلس شورا تشکیل شد و رئیس‏جمهور تعیین شدو دولت مورد خواست و علاقه ملت تحقق پیدا کرد و دیدند که این ولایت فقیه چه نور و اشعه‏ای و چه انرژی به حکومت‏شان می‏دهد و چه انرژی به قوه قضاییه و مجریه و مقننه می‏دهد اگر اینها را به چشم خودشان ببینند آن وقت گرایش بیشتری پیدا می‏کنند و هیچ‏گاه نارضایی در بین آنها به وجود نمی‏آید، چون وقت بنده تمام شده به بحثم خاتمه می‏دهم.
نایب رئیس- ملت عزیز ایران، تحصیل کرده‏های عزیز باایمان و همه گروه‏های سیاسی و اجتماعی که این سخن را می‏شنوید، روی سخن با همه قشرهاست با تو ای کشاورز عزیز، با تو ای دانشجوی عزیز، با تو ای دانش‏آموز عزیز، با تو ای فرهنگی عزیز، با تو ای دانشگاهی عزیز، با تو ای پیشه‏ور عزیز، ملاحظه کردید که در مورد اصلی که درباره رهبری امت و ولایت امر مطرح بود دو نظر متفاوت وجود داشت ما در حدود بیست ساعت در جلسه مشترک گروه‏ها درباره این دو نظر با یکدیگر تبادل نظر کردیم تقریباً عموم نمایندگان شما در طول مدت این بیست ساعت در جلسه مشترک گروه‏ها توانستند نظراتشان را برای هم بیان کنند پس از این تبادل نظر طولانی طرح پیشنهادی طبق نظر اکثریت آراء به عنوان دستور جلسه نیز فشرده مطالب مخالف و موافق با فرصتی استثنایی که به قول برادرمان «برخلاف آیین‏نامه» به مخالف و موافق داده شد برای آگاهی شما ملت عزیز در اینجا بیان گردید ما با رأی مخفی درباره این اصول رأی‏گیری خواهیم کرد و نتیجه را هر چه باشد به اطلاع شما خواهیم رساند ولی تا این لحظه شما دیدید که راجع به این مسأله بسیار مهم دو نوع بینش فقهی و اسلامی وجود دارد چه در میان مؤمنین چه در میان غیر مؤمنین، بنابراین برخلاف آن‏چه که به شما وانمود کرده‏اند اختلاف نظر در مورد مسأله ولایت فقیه مسأله مقابله معمم و غیر معمم و روی در روی استادان روحانیون و غیر روحانیون هرگز نیست، مسأله مقابله دو نوع فکر و بینش اسلامی و اجتماعی است، امروز دیدید در این جلسه که چگونه این دو نوع مقابله فکری بستگی به لباس نداشت بلکه بستگی داشت صرفاً به دو نوع مطالعه و برداشت و بینش، امیدوارم با همه خصوصیاتی که جلسه امروزمان داشت این اثر فوری و نتیجه فوری را برای شما ملت داشته باشد که دیگر این وسوسه‏ها و فتنه‏انگیزی‏ها را نپذیرد و بدانید که در این مورد هرگز مسأله در قالب مقابله غیر معمم و روحانی و تحصیل کرده نبوده است و نیست و نخواهد بود، ما کارمان را ادامه می‏دهیم درباره مطلب رأی‏گیری می‏کنیم نتیجه رأی را هم به اطلاع ملت می‏رسانیم و پس از آن‏که اصول مربوط به ولایت فقیه در قانون اساسی از هر جهت مشخص شد همان‏طور که قبلًا به ملتمان وعده داده بودیم میزگردهایی این بار پیرامون همین اصول مشخص خواهیم داشت برای روشن کردن مطلبی که اینجا تصویب شده برای ملت، چون منظورمان از این میزگردها
</section>
<section type="page" number="1131">
همین بود که بدانیم برای ملت چه چیزی را باید روشن کرد والا اینجا که مسأله رأی‏گیری شماست که پیش از میز گرد عرض کردم که حدود بیست ساعت بحث برای یکدیگر داشتیم ولی وقتی می‏خواستیم مطلب را برای ملت روشن کنیم لازم بود مشخص بشود که چیست، روی این اصل ترجیح دادیم که پس از مشخص شدن اصول با ملتمان سخن بگوییم، من به سهم خودم به عنوان یک فرد از نمایندگان شما آمادگی خود را اعلام می‏کنم که پس از مشخص شدن اصول، پیرامون آنها در میز گردها شرکت کنم و با هر متفکری از هر گروهی باشد به تبادل نظر و گفتگو بنشینیم.
حجتی کرمانی- بعد از تصویب؟
نایب رئیس- ما که نمی‏خواهیم به رفراندوم بگذاریم، بنده الان از شما دوستان سؤالی می‏کنم ما الان عده‏ای از دوستانمان را می‏بینیم که درباره مطلب نوبت گرفته‏اند صحبت کنند، مقدار زیادی صحبت کرده‏ایم و نزدیک به دو ساعت است که در این باره صحبت می‏کنیم، از طرف یکی از دوستان پیشنهاد کفایت مذاکرات رسیده است که رأی‏گیری پیرامون این سه بندی که مانده است بشود و ما این پیشنهاد را به رأی می‏گذاریم.
بنی صدر- ذیل آن هم یک پیشنهادی نوشته شده است.
نایب رئیس- آقای بنی صدر، پیشنهادهای زیادی در مورد تغییر متن آمده است.
رشیدیان- هنوز حق مطلب ادا نشده است.
هاشمی‏نژاد- تعدادی از آقایان که موافق بودند و اسم هم نوشته بودند معتقد هستند علیرغم این‏که برادرانمان همه یک زاویه‏ای از زاویه‏ها یا چند زاویه را مشخص کردند در عین حال آن‏طوری که باید این مسأله با توجه به وضع امروز مجلس روشن نشد و من جمله خود من چنین عقیده‏ای دارم و جناب آقای یزدی و آقای رشیدیان و تعدادی از دوستان و آقای فارسی هم به عنوان موافق آن مقداری که باقی مانده و فکر می‏کنیم روشن نشده آن مقدار را هم واگذار کردیم به جناب آقای فارسی که به عنوان موافق و به موید فرمایشاتشان صحبت بکنند تا مردم جامعه بدانند که مسأله چیست.
نایب رئیس- از نظر میزان وقت من قید وقتی را رعایت نکردم ولی معادله وقتی را تا حالا رعایت کرده‏ام یعنی مقدار وقتی که برادران عزیزمان آقای مکارم و آقای حجتی گرفتند تقریباً مساوی بوده با مقدار وقتی که برادر عزیزمان آقای تهرانی گرفتند، بنابراین اگر بخواهیم ادامه بدهیم نوبت این است که باز یک مخالف صحبت کند و بعد یک موافق.
رشیدیان- زبان آقای تهرانی یک زبان فنی و علمی بود، نه این‏که حق مطلب ادا نشد بلکه خیلی دقت نظر می‏خواست که این مطالب فهمیده بشود آما آقایانی که به عنوان مخالف صحبت کردند شاید همه کسانی که سواد خواندن و نوشتن داشتند چون جنبه شعاری داشت فهمیدند پس اجازه بفرمایید که با همان سبک البته با استدلال روشن برای این ملت از زبان آقای فارسی یا دیگران با دلایل مستدل و با زبان ساده زوایای مبهم برای این ملت روشن بشود.
نایب رئیس- در این صورت ما بیست دقیقه وقت داریم به پایان جلسه، لازمه‏اش این است که این بیست دقیقه را تقسیم بکنیم بین یک مخالف و یک موافق بعدی اگر آقایان می‏خواهند موافق بعدی آقای فارسی باشنددر این صورت مخالف بعدی آقای دکتر شیبانی‏
</section>
<section type="page" number="1132">
است. و بعدش آقای بنی صدر، می‏توانید یکی از دو مخالف را انتخاب بکنید.
بنی صدر- مدت زمان مخالفت را می‏توانید بین ما دو نفر تقسیم بکنید.
نایب رئیس- به هر حال مخالف فقط ده دقیقه می‏تواند صحبت کند. آقای دکتر شیبانی بفرمایید.
دکتر شیبانی- بسم الله الرحمن الرحیم. در مورد رهبری امام بحثی نیست اگر در قانون هم چیزی نیاوریم به رهبری ایشان خدشه‏ای وارد نمی‏شود، همین‏طور که گاندی رهبری هند را به عهده داشت در قانون هند هیچ ماده‏ای برای رهبری وضع نکرده بود، ولی تمام اقداماتی که به نفع مملکتش بود انجام داد و به نحو خوبی انقلابش را به ثمر رساند، در مورد رهبری کل قوا در اسلام مسؤولیت هست اگر کسی را گفتید رهبری کل قوا اگر خطا کرد چه جوری مجازاتش می‏کنید؟ ولی امر است و هیچ کاری هم نمی‏شود کرد و هیچ ماده‏ای هم در این قانون نیست که به این مسأله به چه نحو باید رسیدگی کرد، اگر می‏پذیریم فرمانده کل قوا در صورتی که خطایی در تصمیم‏گیری نظامیش کرد بیاورید در دادگاه نظامی و محاکمه‏اش بکنید تازه می‏شود حقی به او داد ولی چیزی به او نداده‏اید بلکه یک چیزی هم از او گرفته‏اید، اگر بخواهید حداقل مسأله را هم مطرح کنید به عنوان این‏که تعیین ستاد مشترک، اصلًا فرمانده کل قوا را چه کسی گفته که بدهید به رئیس جمهور، و آن چیزی را هم که ما نوشتیم برای فرمانده کل قوا یک شورای فرماندهی تعیین کردیم و برای آن اشکالی هم که آقایان مطرح می‏کنند که چگونه ما برویم بدون اجازه فقیه جنگ کنیم و جهاد بکنیم و کشته بشویم، گفتیم یک فقیهی از شورای نگهبان در این شورای فرماندهی باشد هیچ لزومی به این‏که مرجع و رهبر، فرمانده کل قوا باشد نیست البته در مواقع ضروری صلاح می‏داند خودش به عنوان ولایت امر دخالت می‏کند ولی در این‏که قانون برایش سمتی به این عنوان معین بکند به نظر من به صلاح مملکت نیست و ایجاد حب و بغض می‏کند و رهبر باید از حب و بغض دور باشد، یعنی کاری نکنیم که مردم بر علیه او شورش بکنند و ناراحت بشوند. آن‏چه من می‏گویم همان‏طور که آقای دکتر بهشتی هم فرمودند روی سخنم آن افراد مسلمان تحصیل کرده است آن کلمه «تاریک فکر» را هم نمی‏خواهم بگویم و به درد من نمی‏خورد و آن را می‏گذارم کنار، آن افراد تحصیل کرده مسلمان مسلماً بنا بر اعتقادات اسلامیشان به مصالح مملکت فکر می‏کننداگر انتقادی دارند و گله‏ای می‏کنند و تعارضی دارند برای این است که بعضی از مسائل برایشان روشن نشده است این مساله‏ای را هم که مطرح می‏کنم به خاطر همین است فرمانده کل قوا خطرناک‏ترین مشاغل است و اصولًا لزومی ندارد فرمانده کل قوا داشته باشیم و رئیس ستاد ارتش باشد که آن هم باید تحصیلات نظامی داشته باشد و یک رهبر و مرجع نمی‏تواند تحصیلات نظامی کافی داشته باشد تا بتواند تصمیمات لازم را بگیرد. (یزدی- پس حضرت علی (ع) چه طور توانست ....) در مورد حضرت علی هم که مکرراً اشاره می‏کنند حضرت علی علم الهی برای حکومت شرعی خود داشت و جنگ هم می‏کرد این فرق می‏کند با کسی که بعداً می‏خواهد فقیه بشود حداقل باید شصت سال تحصیل بکند می‏بینید که اکثر مراجع سنشان از شصت سال به بالاست شما چیزی نگویید که عملی نباشد، به نظر من در هر حال پیشنهادم این است که اگر شورای فرماندهی می‏خواهید باشد و فقیه هم یک نماینده آنجا داشته باشد یا این‏که اصلًا فرمانده کل قوا نباشد و رئیس ستاد ارتش باشد.
نایب رئیس- آقای بنی صدر پنج دقیقه وقت دارید که صحبت بفرمایید.
</section>
<section type="page" number="1133">
بنی صدر- بسم الله الرحمن الرحیم. در مدافعات مدافعین و موافقین اصل دو مطلب وجود دارد یکی این‏که می‏خواهیم جلوی کودتا را بگیریم خوب کودتایی که می‏خواهد بشود علیه چه کسی است؟ اگر علیه دولت و قوه مجریه است چه طور اختیار از دست او می‏گیرید بعد با چه وسیله‏ای در مقابل کودتا خودش را حفظ بکند اتفاقاً درست به همین دلیل ترس از کودتاست که باشد حساب ارتش را از حساب دولت جدا نکرد. من امروز صبح عرض کردم مخالفم با این‏که یک اختیارات تام داده شود بدون این‏که معلوم شود مجرا و اسبابش چیست، در پیش‏نویس اولیه قانون اساسی هم همین اصل بود که فرماندهی کل قوا با رئیس جمهوری است ولی ما آوردیم دیدم که خیر رئیس جمهوری بدون اسباب ممکن نسیت آیا او خارج از دولت می‏خواهد کار بکند یا از طریق دولت می‏خواهد کار بکند؟ اگر خارج از دولت است که همان استبداد است برای این‏که هر لحظه می‏تواند تصمیم بگیرد تمام دولت را نظامی بکند، اگر از طریق دولت می‏خواهد بکند می‏شود به این صورت که در این قانون آمده و ملاحظه بفرمایید در مورد رئیس‏جمهوری آیا شما می‏گفتید این اصل، اصل تشریفاتی است؟ نه برای این‏که رئیس جمهور باید در هیأت دولت کار کند پس هیأت دولت باید به او پیشنهاد بکند و این خارج از آن مجرا مثل شاه سابق جداگانه اتصال نداشته باشد به قشون و هر وقت هر جور دلش خواست عمل بکند و یا قشون بتواند در او القاء شبهه بکند و یک تصمیماتی را به او تحمیل بکند که دولت از آنگاه نیست، این است که از لحاظ من هیچ فرقی نمی‏کند شما می‏گویید که رهبری بالای همه است چه بهتر، پس همین اصلی که در پیش‏نویس برای رئیس جمهور پذیرفته شده بود بپذیرید برای رهبری، آن اصل 93 این است که فرماندهی کل نیروهای نظامی با رئیس جمهور است. شما اینجا می‏گویید که با شورای رهبری است رئیس کل ستاد ارتش جمهوری اسلامی به پیشنهاد هیأت وزیران است چون بالاتر شده، می‏توان نوشت: «هیأت وزیران و رئیس جمهور و تصویب رهبر است.» این می‏شود عین آن اصل که مجرایش هم معلوم است، اقلا منطقش برای مردم و برای آینده معلوم باشد، این راجع به این‏که می‏خواهیم جلوی کودتا را بگیریم، اما چیزی که دائم اینجا می‏شنویم علی الدوام یک طرف پاک و معصوم است و طرف دیگر خبیث است، رئیس‏جمهور حتماً یک کسی است که انتخاب می‏شود بدتر از محمد رضا، و سی و پنج میلیون مردم ایران نمی‏توانند آدمی را انتخاب کنند که صالح باشد حتماً فاسد از آب در می‏آید و باید جلو او را گرفت، خوب در این صورت لطفاً کاری بکنید که آدم صالحی انتخاب شود برای این‏که اگر آدم فاسد انتخاب بشود نمی‏تواند جلوی این مواد را بگیرد، این را همه می‏دانند و این ترتیب استدلال به نظر من همان چیزی است که به زیان استدلال‏کننده تمام می‏شود که ما احتیاجی به این کار نداریم چون یا آن شورای رهبری می‏خواهد با قوه مجریه و قوای مملکتی کار بکند یا علیحده می‏خواهد کار بکند کدامیک از اینهاست؟ اگر علیحده می‏خواهد کار بکند که این استبداد است، اگر با آنها می‏خواهد کار بکند هیچ مصیبتی نیست، شما می‏خواهید که او هم در حکومت دخالت داشته باشد چه بهتر، مجرایش را معین بکنید تا در آن مجرا همه بدانند که این اصل چگونه پیاده خواهد شد خدا هم کارها را به اسباب انجام می‏دهد شما نمی‏شود اصلی را بیاورید که فرماندهی عالی کل قوا با رهبر است، چه جوری این را اعمال می‏کنید؟ کسی نمی‏داند، می‏فرمایند در اصول بعد معین می‏شود بنده عرض می‏کنم نخیر قربان باید در همین جا معین بشود، اگر بخواهید همین جا بگذارید مطلب روشن می‏شود و برای مردم هم ما می‏توانیم روشن کنیم و دفاع می‏کنیم که این هیچ‏گونه مخالفتی با
</section>
<section type="page" number="1134">
دمکراسی و حاکمیت ملت ندارد اما به شرط این‏که مجاری مشخص باشد آن چیزی که مزاحم آزادی است نبودن مجرا و اسباب در قانون‏گذاری است مثل قانون اساسی سابق یک جمله می‏نویسد که عزل و نصب وزیران با شاه است چه جور، معلوم نیست و یا یک جمله می‏نویسد فرمانده کل قوا انتخابش با شاه است چه جور، معلوم نیست، در یک جای دیگر نقیض این زا می‏نویسد می‏شود همان دعواهایی که طی نشد پس بهتر است که از او عبرت بگیریم داستان محاکمه دکتر مصدق جلو چشم همه است این می‏گفت که طبق اصل 44 قانون اساسی یا 46 شاه حق ندارد عزل و نصب بکند و وزرا حق ندارد دستورات کتبی شاه را اطاعت کنند آن می‏گفت طبق اصل فلان عزل و نصب وزرا با شاه است پس این می‏شود همان نوع قانون اساسی، بنابراین بهتر است آن مشکلات را اینجا به وجود نیاوریم و هیچ نگران هم نباشید که اگر فرماندهی عالی با فقها باشد هیچ نگرانی ندارد و من هم هیچ نگران این مسأله نیستم فقط نگران این هستم که که ترتیب و اسبابش معین نباشد برای این‏که فساد در آن زیاد است خدای نکرده اگر یک وقتی رهبر از دنیا رفت تا شما بیایید و خبرگان تشکیل بشود آقای رئیس ستاد معلوم نیست که تابع چه کسی هست، هر غلط خواست می‏تواند بکند و کودتا از اینها در می‏آید، این است که در همه جای دنیا تجربه کرده‏اند و این دیگر غربی و شرقی نمی‏شناسد بلکه این تجربه بشری است آوردند حساب این قشون را که سابق جدا بود از دولت بردند در دولت، حالا شما می‏خواهید بالای سر دولت ببرید یک مرجع هم بگذارید چه بهتر، اما مجرایش را معین کنید.
نایب رئیس- آقای فارسی بفرمایید.
کرمی- آقا این خیلی زننده است که مسلمانی بگوید من در شؤون مسلمان‏ها مخالف هستم.
فارسی- بسم الله الرحمن الرحیم. با ده دقیقه وقت نمی‏شود به تمام ایراداتی که وارد کردند جواب داد، چون که آنها در ده دقیقه ایراد وارد می‏کردند و استدلال هم نداشتند، فقط القاء شبهه می‏کردند یا شک و تردید اظهار می‏کردند، مثل این‏که مجرایش چیست، مجرای اعمال فرمانده کل قوا، همان مجرایی است که رئیس‏جمهور در رژیم دیگر اعمال می‏کند و آن هم برخلاف فرمایش شما از طریق دولت نیست در دولت وزیر دفاع هست، که به اداره تشکیلات دفاع ملی می‏پردازد، فرمانده کل قوا گاهی کارهایش را از همین طریق اعمال می‏کند و گاهی فرمان را مستقیماً صادر می‏کند، این تجربه‏ای که ما داشتیم در سرکوب ضد انقلاب تجزیه‏طلب وابسته به بیگانه مرتد، امام فرمانده کل قوا را از بالای سر نخست وزیر و دولت موقت به وزیر دفاعش اعمال کرد، همچنان که در رژیم سلطنتی که فرماندهی کل قوا با شاه بود از غیر طریق وزیر دفاع هم گاهی اعمال می‏کند. جمهوری هم باشد همین است، یعنی هر دو مشترک هستند یعنی جمهوری و رژیم سلطنتی، در این‏که علاوه بر یک مقام مسؤول دفاع ملی که در داخل دولت هست، در خارج از هیأت دولت ولی در کل دولت به عنوان یک نظام سیاسی، فرمانده کل قوا وجود دارد و این آن زنجیره و حلقه اصلی قدرت در تمام رژیم‏ها است. فرماندهی کل قوا اگر تضمین نشود که در اختیار ملت باشد و مجری اراده ملت باشد تمام تضمیناتی که به شکل قانون اساسی یا غیر قانون اساسی به صورت تعبیه مقام‏ها یا تدابیر عملی صورت می‏گیرد همه‏اش بی‏فایده است، فرماندهی کل قوا فرقش با رئیس‏جمهور این است که آقای بنی صدر، احتمالات فساد در رئیس‏جمهور، در نخست وزیر و وزیر دفاع بسیار بیشتر از رهبر است، به دلیل این‏که در وزیر دفاع شرط عدالت نیست، در رئیس دولت و هیأت دولت و شرط عدالت نیست، در رئیس دولت و هیأت دولت شرط عدالت‏
</section>
<section type="page" number="1135">
و تقوا نیست، لازم نیست که چنین تجربه‏ای داشته باشند و اگر بگذاریم هم عملی نیست، چون که اینها کسانی هستند که ممکن است ایمان‏شان ضعیف باشد اما از تخصصشان استفاده می‏شود همان‏طور که از کارشناس خارجی هم استفاده می‏کنیم، رهبر ما یک مقامی است که جایش را نمی‏شود در رژیم‏های غربی یا شرق کمونیستی پیدا کرد، کسی است که قبل از این‏که مقام رهبری و فرمانده کل قوا را به او بسپارند مقام امامت را داشته، نماینده مکتب مردم به تدریج در طول سال‏ها با نشان دادن سابقه عدالت و تقوا و اخلاص به مصالح ملت و تعالی روانی که بروز کرده به آن ایمان پیدا کرده‏اند، پس از آن‏که او را به رهبر شناختند و به نام امام شناختند به نام فرمانده کل قوا با او بیعت می‏کنند، آن کسانی که از تاریخ اسلام اطلاعی ندارند بدانند که پیامبر اکرم پیش از آن‏که فرمانده کل قوا باشد رهبر مکتب و امام بود و به این عنوان مردم با او بیعت کردند و در دوره مکی و در دوره مدنی همان رهبر را به عنوان فرمانده کل قوا پذیرفتند، خون‏ها و جان‏هایشان را به کف او سپردند، هیچ کس جز این رهبری که مشخصاتش در قانون اساسی ما تدوین می‏شود صلاحیت این را ندارد که جان‏ها و خون‏های میلیون‏ها انسان در کف او گذاشته شود، همین فرمانده کل قوا با این سابقه اخلاص و با این کفایتش در برابر خدا و مردم مسؤول است، تمام قوانین جزایی در موردش صادق است، او هم یک تن است همان‏طور که دیروز آقای بهشتی تذکر دادند، تمام مردم هم حق نظارت دارند، چنان‏که امیر المؤمنین وقتی با او به عنوان فرمانده کل قوا و امام بیعت کردند، شرط کردند که بر طبق قرآن و سنت عمل بکنند، کارت مشروط است و لازمه یک شرط نظارت دائمی بر اعمال اوست، اما اگر خطا بکند خطایش نظامی نیست چون رهبر از متخصصان استفاده می‏کند ممکن است شورای فرماندهی تشکیل بدهد، همان‏طور که پیامبر اکرم با این‏که علم الهی داشتند جناب آقای دکتر شیبانی، در مورد فرمانده جنگ مثل یک نفر عمل می‏کردند تا به من و شما درس بدهند که آنجا از تجربه متخصصان استفاده می‏کنند و در آن شورای فرماندهی جنگی رأی پیامبر یک رأی بود و گاهی در اقلیت قرار می‏گرفت و پیامبر رأی اکثریت را می‏پذیرفت زیرا که در شرکت با آنها همراه بود، او هم یک جان سهم گذاشته بود و دیگران هم هر یک، یک جان و هر یک در ازای آن جان یک رأی بیشتر نداشتند، اما کودتا هم همیشه ممکن نیست علیه قوله مجریه باشد، قوه مجریه ممکن است کودتا چی باشد، همان فرمانده کل قوای ما که شاه بود علیه حکومت ملی ما دکتر مصدق از مقام فرماندهی کل قوا کودتا کرد، همین رئیس‏جمهور همان احتمالات است منتها نه به آن نسبت، چنان‏که در تاریخ کشورهای دیگر گاهی رئیس‏جمهورها علیه ملتشان کودتا کردند برای این‏که مادام العمر باشند. (بنی صدر- علیه خودشان کودتا کردند.) چرا علیه خودشان؟ بنابراین مسأله یک طرف صالح و یک طرف فاسد نسیت، مسأله نسبیت صلاح و فساد است، این هم که امام به مالک اشتر فرماندهی همان منطقه را سپرد مگر فرماندهی عراق را هم به او سپرد مگر خودش هم سرباز او شد؟ روزی که این اصل و این بند از این اصل به تصویب برسد و فرماندهی کل قوا به کسی سپرده شود که بیشتر از هر ایرانی و مسلمان دیگری مظهر اراده ملت است یک پیروزی بزرگی است و یک پیروزی بزرگی که در بیست. و دوم بهمن به تحقق پیوست شکل قانونی پیدا می‏کند به مبارزه‏ای خاتمه می‏دهد که بیش از نیم قرن است که ما درگیرش هستیم جامعه ما وقتی مسیرش منحرف شد که رضا خان بر فرماندهی کل قوا دست یافت، کودتا کرد، سردار سپه شد بعد
</section>
<section type="page" number="1136">
فرمانده کل قوا، این نه با تغییر مجلس بود، نه از راه انتخابات و این‏که مردم حتی فریب خوردند و اکثریت پارلمانی به نفع امپریالیزم انگلیسی و به نفع دیکتاتوری تغییر کرد، از طریق کودتا بر نیروی مسلح کشور دست یافتند نیروی اجرائیه را اول تصاحب کردند بعد در انتخابات تقلب کردند و مجلس قلابی درست کردند، راه ملت هم در طول این سال‏ها این بود که نخست بر قوه مجریه تسلط پیدا کند و سپس تضمین کند یک انتخابات آزاد را که اراده ملی در طی آن انتخابات به صورت یک مجلس متظاهر بشود. تسلط بر قوه مجریه همچنان که یک هدف تحققی و عینی امپریالیزم انگلیس و سپس آمریکا بوده باید هدف ثابت و قاطع ملت می‏بود که بود که ما فرماندهی کل قوا، ما فرماندهی بر ارتش، ما خود ارتش و قوه مجریه را در بیست و دوم بهمن از چنگ دشمن خارج کردیم، همین فرمانده کل قوا بود که مصدق بر سرش با شاه کشمکش داشت، ابتدا وزارت دفاع را گرفت با قیام سی تیر، نمی‏خواست شاه فرماندهی کل قوا را به نماینده ملت و حاکم ملی بدهد چرا؟ برای این‏که هر کس فرماندهی کل قوا را داشته باشد می‏تواند در جامعه تعیین سرنوشت سیاسی بکند، به همین جهت بود که دو ماه پیش از پیروزی انقلاب من جزوه‏ای نوشتم به همین معنی به نام تسلط بر قوه مجریه، ما وقتی پیروز می‏شویم که فرماندهی کل قوا را داشته باشیم و بر قوای کشور، ملت حاکم باشد. بهترین تضمین قانونی برای این‏که ملت در قوای مسلح کشور فرماندهی داشته باشد همین است که رهبری واجد چنان شرایط با طریقه دموکراتیک و دقیق که یعنی دو مرحله‏ای، انتخاب بشود. باید مردم ما همچون گذشته اسلامی‏مان با فرمانده کل قوا بیعت کنند، مردم مسلمان هرگز با رئیس‏جمهوی که فقط باید صلاحیت اجرایی داشته باشد و یک انسان متخصص باشد و میزان اخلاصش و وفاداریش به ملت لازم نیست بسیار بالا باشد بیعت نخواهند کرد. شما می‏فرمایید در حالی که مراجعی وجود دارند چگونه یک مرجع را می‏خواهد به توده‏های مردم و به پیروان سایر مراجع از نظر حاکمیت و حاکم بودن و نافذالاجرا بودن اوامرش بقبولانید؟ ما می‏گوییم با وجود رهبری مثل امام خمینی و امام خمینی‏هایی که همین انقلاب به وجود خواهد آورد و به وجود آورده است و شاگردان همان امام هستند و ادامه‏دهندگان راهش هستند با وجود آن، مردم حاضر نیستند جان و خونشان را در کف دیگری بگذارند و با او بیعت بکنند، والسلام.
4- پایان جلسه‏
نایب رئیس- متشکرم، اجازه بفرمایید جلسه را ختم می‏کنیم و ما فردا صبح ساعت ده و نیم جلسه را علنی داریم جهت به رأی گذاشتن نهایی همین اصول و قبل از آن ساعت هشت تا ده برای تهیه اصول بعدی جلسه داریم. جلسه امروز را ختم می‏کنیم.
 (جلسه ساعت هجده و پنج دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="1137">
<section type="session" number="42" title="جلسه چهل و دوم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت ده و چهل و پنج دقیقه روز نوزدهم مهرماه 1358 هجری شمسی برابر با نوزدهم ذیقعده 1399 هجری قمری به ریاست آقای دکتر سید محمد حسینی بهشتی (نایب رییس) تشکیل شد.
<section type="list" numbers="2">
فهرست مطالب:
1- اعلام رسمیت جلسه و ادامه بحث پیرامون اصل 87
2- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="1139">
1- اعلام رسمیت جلسه و ادامه بحث پیرامون اصل 87.
نایب رئیس- بسم الله الرحمن الرحیم. اصل 87 مطرح است، در این اصل فعلًا 5 بند تنظیم شده بند اول تعیین فقهای شورای نگهبان است که دیروز مطرح شد و نظرخواهی که شد، معلوم شد که نظر موافق به حد کافی هست و جای بحث زیادی هم نیست، بند دوم نصب عالی‏ترین مقام قضایی کشور است، که این‏هم مطرح شد و نظرخواهی شد و نظرها با آن مساعد بوده، بند سوم مطرح شد «فرماندهی عالی کل قوا» در این زمینه دیروز بحث شد موافق و مخالف صحبت کردند و امروز صبح هم بحث پیرامون آن را ادامه دادیم و قرار بر این بود که دوستان فقط پیرامون بند 3 صحبت کنند به همین دلیل من از برادرمان آقای موسوی اردبیلی خواهش کردم که فقط روی آن صحبت کنند، ولی بعد از نفر اول و دوم با بحثی که به صورت نوشته پیش آمده بود، مسافرت کردند و شنبه بر می‏گردند، به علت بحث نوشته‏ای که ایشان داشتند و نخواستیم تقطیعش کنیم، این بحث عمومی‏روی بندها شد و تا پایان جلسه دوستان مختلف به صورت عمومی بحث کردند به هر حال از بند 3 به این طرف بحث‏ها به صورت عام صورت گرفته است امروز صبح، در جلسه مشترک گروه‏ها که تا ساعت ده و بیست دقیقه برقرار بود، یک مقدار دوستان مختلف پیرامون بند 3 صحبت کردند و چنین احساس می‏شد که هنوز بحث آنان به نتیجه روشنی نرسیده است بنابراین بند را واگذار می‏کنیم که صبح شنبه باز مفصل‏تر درباره آن صحبت کنیم و بعد از این‏که نتیجه بحث در جلسه مشترک گروه‏ها به تعبیر مشخص و روشنی رسید، آن وقت عصر شنبه ان شاء الله اینجا روی آن بحث خواهیم کرد. بنابراین منتقل می‏شویم به بند 4:
بند 4- اعلان جنگ و صلح در موارد خطر فوری و فرستادن آن به مجلس شورای ملی برای رسیدگی و رأی‏گیری.
نایب رئیس- در این زمینه بحثی هست؟ آقای صافی بفرمایید.
صافی- اشکالاتی که در بند 3 بود در اینجا همواره است، اولًا «اعلان جنگ و صلح در موارد ...» مفهومش این است که در غیر موارد خطر این اختیار را ندارد و ثانیاً فرستادن آن به مجلس برای رأی‏گیری باز منافات با اصل پنج دارد مگر این‏که این جور نوشته شود که «برای اخذ تصمیم نهایی پس از رسیدگی و بررسی مجلس».
نایب رئیس- چه چیزی نوشته می‏شود؟
صافی- «برای اخذ تصمیم نهایی پس از رسیدگی و بررسی مجلس» اعلان جنگ را فوری بدهند اما این‏که این را در دائر مدار رسیدگی و رأی مجلس بکنیم، باز منافات با اصل پنج دارد همان اشکالاتی که آنجا هست اینجا هم هست.
نایب رئیس- چون واقعاً نمی‏خواهیم وقتمان ضایع بشود اگر این دوستان هم که اسم‏
</section>
<section type="page" number="1140">
نوشته‏اند باز در این زمینه است که احساس می‏کنند بند 4 و بند 3 طوری به هم ارتباط دارد که باید یکجا حل بشود، بهتر این است که وقتمان را صرف بند 5 بکنیم که به کلی از بند 4 جدا است. (منتظری- بنویسیم «پس از شورا با مجلس شورای ملی» یعنی دیگر خودسرانه نباشد.) اجازه بدهید که موکول کنیم که با بند 3 یکجا بحث شود چون اتفاقاً به نقش فرمانده کل قوا مربوط می‏شود این است که بند 4 را موکول می‏کنیم به روز شنبه، بند 5 را می‏خوانم:
بند 5- اتخاذ تصمیم درباره عزل رئیس‏جمهور به ترتیب زیر:
هرگاه رئیس‏جمهور به خیانت و تخلف از وظایف قانونی خود متهم شود و یا در مظان ضعف و ناتوانی در ایفای وظایف خود قرار گیرد، موضوع برای رسیدگی به مجلس شورای ملی ارجاع می‏شود. مجلس به موضوع رسیدگی می‏کند و در صورتی که اکثریت رأی داد، پرونده را برای محاکمه به شورای عالی قضائی به ثبوت اتهام، رهبری با در نظر گرفتن مصالح کشور تصمیم لازم را اتخاذ و اجرا می‏کنند.
نایب رئیس- آقای سبحانی بفرمایید.
سبحانی- «در صورتی که در مظان ضعف و ناتوانی قرار بگیرد» ضعف و ناتوانی جرم و تخلف از قانون نیست که شورای‏عالی قضائی رسیدگی کند، شورای‏عالی قضائی مسائل حقوقی و جزایی را رسیدگی می‏کند اما ضعف و ناتوانی یک مسأله تکوینی است این را باید ببینیم ضعیف است یا نیست، ناتوان است یا نیست؟ این نمی‏شود برود شورای‏عالی قضائی در صورتی که ظاهر امر این است که این‏هم باید به شورای‏عالی قضائی برود.
نایب رئیس- آقای هاشمی‏نژاد بفرمایید.
هاشمی‏نژاد- عرض کنم که دو مسأله در اینجا مطرح است یکی این‏که رئیس‏جمهور مورد اتهام قرار گرفته آن هم مورد اتهام جرم و جنایتی و هنوز مشخص نشده که آیا مجرم هست یا نیست بنابراین من دوتا تذکر اینجا دارم، یکی این‏که این امر در جلسه علنی مجلس شورای ملی بررسی نشود و در جلسه خصوصی مورد بررسی قرار بگیرد تا در نتیجه اگر برائت او مشخص شد در اثر مبادله بعضی از حرف‏های مخالف و موافق به پرستیژ او لطمه‏ای وارد نشود. مسأله دوم این‏که خود مجلس شورای ملی وقتی پرونده ارجاع شد به مجلس یک زمانی را برای آن معین بکند چون احتمال توطئه در آنجا زیاد است عوامل رئیس‏جمهور ممکن است پرونده را معطل بکنند و بیاندازند در کانال بحث‏های مختلف و مدت‏ها بگذارد و پرونده همانجا بماند، پس یک زمانی را مشخص بکنند که پرونده در آن زمان معین آنجا بررسی بشود تا در نتیجه جلوی احتمال توطئه گرفته بشود.
نایب رئیس- آقای حیدری بفرمایید.
حیدری- اینجا در دو موضوع اشکال به نظر می‏رسد یکی این‏که بعد از این تشریفات عزل رئیس‏جمهور را به دست رهبر داده است و حال این‏که از نصبش صحبتی در میان نیست یعنی انتصابش با رهبر نباشد اما عزلش با رهبر باشد، این تفکیک جوابش چیست؟
نایب رئیس- یک وقت بحث درباره این است که این بند موافق با آن‏چه جناب‏عالی فکر می‏کنید، هست یا نه، یک وقت است که می‏فرمایید راجع به نصب هم یک بند جداگانه بیاید، خوب این جداگانه است. پس راجع به خود این بند نظری ندارید و معتقدید که باید درباره تعصب یک بند جداگانه نوشته شود؟
</section>
<section type="page" number="1141">
حیدری- نظر من این است که اگر عزل تصویب شد که با رهبر باشد پس انتصاب بعد از این‏که رأی گرفته شد و مردم انتخاب کردند و به اکثریت رأی به یکی از کاندیداها دادند موافقت و تأیید و انتصاب باید از طرف رهبر باشد که بعد اگر چنان‏چه تخلفی معلوم شد، عزل هم بتواند بکند. خلاصه یک بند برای عزل و انتصاب باشد.
یکی دیگر، اینجا گفته شده است که اگر رئیس جمهور متهم به خیانتی شد به مجلس شورای ملی ارجاع می‏شود، اگر اکثریت مجلس شورای ملی دادند و رفت به شورای‏عالی قضائی، در اینجا اگر بین این دو اختلاف شد، شورای‏عالی قضائی حکم به تبرئه داد و مجلس شورای ملی به اکثریت حکم به خیانت داد و یا برعکس، اینجا چطور می‏شود و یا رأی کدام یک باید عمل کرد؟
نایب رئیس- یکی از دوستانی که باید موافق صحبت کنند، این سؤالات را یادداشت کنند، که جواب بدهند. آقای قرشی جناب‏عالی نوبتتان است سؤالی دارید؟ (قرشی- یک نفر صحبت کند بعد من صحبت می‏کنم.) بسیار خوب آقای جوادی بفرمایید.
جوادی- «در صورت رأی شورای‏عالی قضائی به ثبوت اتهام» یا ثبوت جرم؟ اول متهم است، بعد از تحقیق شورای‏عالی قضائی رأی به مجرمیت میدهد.
نایب رئیس- مورد اتهام (جوادی- آن مسأله ضعف و ناتوانی هم ناقص می‏ماند.) یعنی آن جرم نیست؟ (جوادی- خیر حتی اتهام هم نیست.) چرا، نوشته در مظان. (جوادی- در مظان ناتوانی را ببریم به مبحث رئیس‏جمهور و آنجا برایش مقرراتی وضع کنیم.) قدر مسلم این است که اینجا یک کلمه موضوع بگذاریم تا بعد جدا کنیم، مطلب دیگری نیست؟ آقای رشیدیان بفرمایید.
رشیدیان- همان‏طوری که قبلًا عرض کردم در جلسه مشترک دو مطلب از این اصل برداشته شده است و حال آن‏که مورد توافق بود باید پاسخ قانع‏کننده داده بشود، یکی عدم صلاحیت سیاسی بوده، یک هم معرفی کاندیداها از طرف رهبر اما مسأله این است که تنها مرجعی که می‏تواند به تمام اتهامات در هر مقام و هر موقعیتی که هستند رسیدگی کند باید دادگاه باشد و این در سیره اسلام هم بوده که قضات عالی رهبران را می‏آوردند و محاکمه می‏کردند و هیچ کس هم نگفته است که این برخلاف عقل و اسلام و این مسائل است به علاوه مجلس شورای ملی در اینجا حکم تشکیل‏دهنده پرونده را دارد که نه عزل می‏کند و نه کاری از دستش بر می‏آید و این باید در صلاحیت دیوان‏عالی کشور باشد. مسأله دیگر این است که هر کسی حق دارد در صورت داشتن مدارک کافی رئیس‏جمهور و حتی رهبر، یعنی عالی‏ترین مقام را هم به اصطلاح با آن سند و مدرک به دادگاه بکشاند و این نه کسر شأن می‏شود برای وی و نه پرستیژ اجتماعی او را پایین می‏آورد بلکه این ارزش والای اسلام است که می‏تواند همه را در مقابل قانون برابر قرار بدهد. خود رهبر اگر دارای مدارکی است می‏تواند همه را در مقابل قانون برابر قرار بدهد. خود رهبر اگر دارای مدارکی است می‏تواند رئیس‏جمهور را مورد تعقیب قرار بدهد، افراد عادی هم می‏توانند، تنها در صلاحیت مجلس شورای ملی نیست. لطفاً به این مسائل توجه بفرمایید.
نایب رئیس- در جواب شما دوستانی که به عنوان موافق صحبت می‏کنند توضیح می‏دهند و یکی از سؤالات شما مربوط می‏شود به من که جواب بدهم و آن این است که همان عدم‏
</section>
<section type="page" number="1142">
صلاحیت سیاسی در جلسه با تبادل نظر تبدیل شد به این تغییر که «در مظان ضعف و ناتوانی در ایفای وظایف خود».
رشیدیان- ضعف و ناتوانی یکی از مصادیق عدم صلاحیت سیاسی است، عدم صلاحیت سیاسی کلی است و نباید این را برداشت.
نایب رئیس- در جلسه این‏طور تصمیم گرفته شد. آقای طاهری گرگانی بفرمایید. (قرشی- نوبت من است.) شما خودتان نخواستید در نوبت خودتان صحبت کنید. (قرشی- من گفتم یک نفر صحبت کند بعد من صحبت می‏کنم.) دست شما نیست، وقتی شما آماده نبودید دیگر تعیین نوبت بعدی دست شما نیست به هر حال من نوبت شما را رعایت می‏کنم.
طاهری گرگانی- این ضعف و ناتوانی در اینجا درست مشخص نشده است اگر چنان‏چه هیأت دولت را رئیس‏جمهور تعیین می‏کند و ضعف و ناتوانی از ناحیه هیأت دولت باشد و یا عده‏ای از آن هیأت، پیشنهاد می‏کنم که بعد از ضعف و ناتوانی، عدم امکان جبران ضعف و ترمیم کابینه اضافه بشود، دوم این‏که دو مسأله یکی صلاحیت سیاسی و یا ضعف و ناتوانی هرچه هست، یکی هم مسأله جرم است بنده نسبت به جرم معتقدم که یکسر برود دیوان‏عالی کشور و نماینده‏ها هم اگر مجلس کسی را می‏خواهند بفرستند برای نظارت در دادگاه و مطالعه در پرونده، اشکالی ندارد، آن‏چه مربوط می‏شود به مجلس فقط عدم صلاحیت سیاسی است با ضعف و ناتوانی، این جهت باید مشخص بشود.
نایب رئیس- آقای منتظری بفرمایید.
منتظری- من به نظرم اینجا در حقیقت اسمش این است که برای رهبر یک وظیفه و شأنی درست کردید ولی همه‏اش تو خالی و ظاهری است و هیچ وظیفه و شأنی نیست برای این‏که اولًا اگر چنان‏چه رئیس‏جمهور متهم به یک جرمی باشد به مجلس شورای ملی چه مربوط است؟ مجلس شورای ملی مگر قاضی است که بخواهد در این کار دخالت بکند؟ مجلس شورای ملی نمایندگان ملتند، در مصالح ملت دخالت کنند، رئیس‏جمهور هم یک کسی است جداگانه ملت او را انتخاب کرده، مجلس او را انتخاب نکرده است که ما شکایتش را به مجلس ببریم. بنابراین اگر متهم به جرمی باشد باید برود به دادگاه عالی قضائی شما نوشته‏اید «بعد از آن‏که جرم در دادگاه عالی قضائی ثابت شد» جرم که در دادگاه قضائی ثابت شد دیگر عزلش احتیاج به رهبر ندارد هر بقالی هم چنان‏چه از رئیس‏جمهور شکایت کرد و بردند دادگاه عالی قضائی و معلوم شد مجرم است باید او را کنار بگذارند، شما دیگر برای رهبر یک مقام و شأنی قائل نشده‏اید بنابراین، این یک امر تشریفاتی و زائد است شما خواستید به رهبر یک عنوان بدهید ولی پوچ و خالی. اما آن‏چه در این اصل مهم بوده است، آن جهت است که تأیید کاندیداها باید از طرف رهبر باشد برای این‏که حکومت، حکومت اسلامی باشد بنابراین من پیشنهاد می‏کنم این عبارت قطعاً باید اضافه بشود «تأیید کاندیداها برای ریاست جمهوری به منظور اسلامی بودن حکومت و ضمانت اجرایی آن» چون اگر رئیس جمهور از طرف رهبر تأیید نشود. احکامش برای ملت لازم الاجرا نیست، یعنی شما یک چیز لازم را حذف کرده‏اید و یک چیز لغو را اضافه نموده‏اید.
نایب رئیس- آقای قرشی بفرمایید.
</section>
<section type="page" number="1143">
قرشی- این عبارت «در مظان ضعف و ناتوانی در ایفای وظایف خود قرار گیرد» خیلی سنگین است، مثلًا می‏توانیم بگوییم «یا در اثر اشتباهات سیاسی در مظان ناتوانی قرار گیرد». دوم «موضوع برای رسیدگی» این موضوع برای رسیدگی از طرف چه کسی ارجاع می‏شود؟ از طرف رهبر یا شورای رهبری؟ باید تعیین شود. سوم اشکال جناب آقای سبحانی بود که در صورت ضعف و ناتوانی به شورای‏عالی قضائی می‏فرستند، این عبارت مثل این‏که درست نیست باید تغییر کند.
نایب رئیس- آقای فوزی بفرمایید.
کرمی- آن‏چه آقای منتظری گفتند رهبر از بقال هم یک درجه پایین‏تر است، زیرا بقال اگر شکایت می‏کند دیگر مجلس ارجاع نمی‏شود، به دادگاه ارجاع می‏شود، ولی اینجا اول باید به مجلس ارجاع بشود بعد به دادگاه این معنایش این است که فقیه از بقال پایین‏تر است.
نایب رئیس- تذکر دیگر این‏که آقای کرمی صبح توصیه می‏کردند که نظم را رعایت کنیم. (کرمی- عبارت شما رسا نبود من ناچار شدم توضیح بدهم.)
فوزی- اینجا عبارت «هرگاه رئیس‏جمهور به خیانت و تخلف از وظایف خود متهم شود» به نظر می‏آید چه خیانت و تخلف از وظایف قانونی، متساویند و متغایر نیستند، علیهذا یکی از این دو عبارت زائد است و یکی هم همان که چند نفر از آقایان فرمودند در مظان ضعف و ناتوانی، که این اتهام نیست که ارجاع بشود به مجلس و مجلس هم رأی بدهد و اما آن‏چه آقای منتظری فرمودند قبلًا در جلسه مشترک بحث شده است منظور این است که برود شورای‏عالی قضائی در آنجا حکم لازم صادر بشود. (منتظری- خودشان شاهد دارند) (صدوقی- یک کلمه عرض کنم؟)
نایب رئیس- اجازه بفرمایید آقای صدوقی با نوبت. (صدوقی- یک کلمه که نوبت نمی‏خواهد.) بفرمایید.
صدوقی- اینجا نوشته‏اید موضوع برای رسیدگی به مجلس شورای ملی ارجاع می‏شود، برای رفع اشکال آقایان که چه کسی ارجاع می‏کند، نوشته شود موضوع به امر رهبر برای رسیدگی به مجلس شورای ملی ارجاع می‏شود.
نایب رئیس- آقای فاتحی بفرمایید. (فاتحی- مخالفم.) آقای رحمانی بفرمایید.
رحمانی- این‏که نوشته شده است اکثریت، اکثریت رأی بدهد و آن‏گاه آن را به شورای‏عالی قضائی بفرستد مقصود چیست؟ مجلس رأی به چه چیز بدهد؟ رأی به عدم صلاحیت قبل از ثبوت جرم یا رأی به این‏که فرستاده بشود به دیوان‏عالی قضائی؟ (نایب رئیس- فرستاده شود به دیوان‏عالی قضائی.) چه فایده‏ای دارد؟ (نایب رئیس- آن را باید موافق توضیح بدهد من فقط عرض می‏کنم دومی.) اکثریت رأی داد یعنی چه؟ رأی داد که به شورای‏عالی قضائی فرستاده شود؟ یا رأی به سلب صلاحیت؟ در صورت اول رأی مجلس اثری ندارد، در صورت دوم رسیدگی قبل از ثبوت موضوع در شورای‏عالی قضائی است حکم به سلب صلاحیت و صحت عزل از طرف مجلس باید از حکم شورای‏عالی قضائی باشد.
نایب رئیس- آقای هاشمی‏نژاد بفرمایید.
هاشمی‏نژاد- در اصل اتهام به خیانت و جرم همان‏طوری که مصلحت کار صرفاً این‏
</section>
<section type="page" number="1144">
بوده است که مجلس در جریان کار قرار بگیرد، که اولًا قدرت رئیس‏جمهور متزلزل نباشد و هر کسی او را هر روز به دادگاه بکشد و بعد هم نماینده مستقیم ملت است، ملت باید در جریان کار باشد، پس ارجاع به مجلس شورای ملی نه از این نظر بوده که آن جرم یا جنایت کار تخصصی مجلس است فلسفه‏اش این بوده است بنابراین آنجایی که به خاطر جلوگیری از احتمال توطئه و حتی جایی که متهم به ضعف هم بشود و ناتوانی جسمی هم بشود عیناً این مسأله مطرح است، توطئه همان‏طوری که در آن طرف قضیه است، احتمال دارد از طریق متهم کردن او به ضعف و ناتوانی هم توطئه صورت بگیرد، پس به همان علت مجلس باید دخالت کند و بعد برود دیوان‏عالی کشور و دیوان‏عالی کشور از رشته‏های تخصصی افراد مشکل را حل کند.
نایب رئیس- متشکرم، آقای خامنه‏ای شما سؤالی دارید؟
خامنه‏ای- عرض کنم که یک نکته همین مقام ارجاع‏کننده بود که جناب آقای صدوقی فرمودند که این اگر نباشد یک سکوت مضری در قانون هست و ایجاد دردسر می‏کند. دیگر این‏که راجع به این صلاحیت یعنی دو بخشی که رئیس‏جمهور متهم به خیانت بشود تعقیب می‏شود در مظان و ناتوانی باشد باز هم تعقیب می‏شود، هر دوی اینها یک چیزند و هر دو عبارتند از صلاحیت احراز و بقا در ریاست یا نه و از این لحاظ اگر ایرادی شده وارد نیست و جایش اینجا هست، منتها باید از همین جا اصل دیگری پیش‏بینی بشود برای قوه مجریه و صفات ریاست جمهوری که صلاحیت با یک لفظ طی عناصری که هر دو باشد یعنی هم خائن نباشد و هم ضعف و ناتوانی نداشته باشد، ضمناً ناتوانی و ضعف در اینجا گمان می‏کنم از نظر حاضرین هم دو جور استنباط می‏شود، ضعف و ناتوانی، مزاجی و مادی است یا استعدادی است و مدیریت، وجود ضعف و ناتوانی که هر دو یک معنی دارد، این مادی بودن را تأیید می‏کند بنابراین به جای ضعف یک کلمه دیگری باید گذاشت که به هر حال برساند که جنبه مادی هدف نیست. دیگر این‏که راجع به دادگاه شوراى عالی قضائی هم چون در کمیسیون شش روی شورای‏عالی قضائی خیلی تکیه می‏شود، یک مقام اداری هست یعنی جانشین وزارت خواهد شد، مرجعیت برای حل و فصل امور قضائی در این مواقع در قوانین دیگر هم به دادگاهی داده می‏شود، منتخب از بعضی مستشاران دیوان عالی کشور به عنوان دادگاه عالی یا هر اسم دیگر، و گذشته از همه اینها ما اینجا این بند را در مورد وظایف و اختیارات رهبری گذاشتیم که با این طول و تفصیل به قوه مجریه و ترتیب عزل ریاست جمهوری مربوط می‏شود و هیچ منافاتی ندارد که این اختیار حاکم و ولی را در همان بند با انتقال این قسمت به آنجا تأمین کنیم. بنابراین به نظر من جایش اینجا نیست.
نایب رئیس- آقای طاهری اصفهانی بفرمایید.
طاهری اصفهانی- بسم الله الرحمن الرحیم. من معتقدم باید در همین جا بیاید ولی می‏توانید بگویید یک مسأله دیگر است چون ممکن است آقایان نمایندگان به این بندها رأی بدهند ولی این مسأله بماند. اتخاذ تصمیم درباره نصب یا عزل ریاست جمهوری به ترتیب زیر: نصب او را بگوییم کاندیدا بکند و مردم رأی بدهند و هرکسی اکثریت را آورد تشریح بکند. درباره عزلش هم مطالبی بود که آقایان فرمودند. اشکال دیگر این است که در این بند لفظ زیادی خیلی وجود دارد «خیانت و تخلف از وظایف قانونی» یک مطلب است و دوتا نیست «در مظان ضعف و ناتوانی» این ممکن است مسائلی را بگیرد ولی اگر «عدم صلاحیت برای انجام وظایف»
</section>
<section type="page" number="1145">
بنویسم به نظر من بهتر است. مسأله دیگر که مهم است این است که اتهام جرم چه ربطی به مجلس شورای ملی دارد؟ آیا اگر من متهم به یک جرمی می‏شدم به مجلس شورای ملی ارجاع می‏کنند و یا مرا به دادگاه می‏فرستد؟ بنابراین معلوم می‏شود که شما برای رئیس‏جمهور یک امتیازی قائل شده‏اید و این امتیاز شاید همان مصونیت باشد، و در اسلام مصونیت نیست زیرا آن کتابی که دست حضرت امیر را گرفت و گفت بیا پیش قاضی برویم حضرت فرمودند برویم. پیش قاضی رفتند و در آنجا حضرت امیر نگفت که من رئیس‏جمهور یا حاکم هستم و شما حق ندارید مرا پیش قاضی ببرید. آنها پیش قاضی رفتند و طرح دعوی هم کردند و اتفاقاً حضرت علی محکوم هم شد. مجلس شورای ملی ابداً در این قسمت حقی برایش نیست و همان دیوان‏عالی کشور اگر جرم در آن ثابت شد با تشریح ولی عزل می‏شود و اگر در دیوان‏عالی کشور جرم رد شد که هیچ.
نایب رئیس- برای بعضی از دوستان مانند آقای طاهری اصفهانی که کسالت داشتند و در بعضی ساعات نبودند باید تذکری داده شود که تکرار نشود. منظور از جرایمی که در این بند آمده است نظیر جرایمی از قبیل «کتابی ادعا کرد این زره مال من است» نیست بلکه منظور جرم سیاسی و اداری و تخلف از وظایف قانونی رئیس‏جمهوری است و همین‏طور قضیه مصونیت هم نیست بلکه قضیه بهترین تشخیص است. این دو نکته را عنایت بفرمایید. (منتظری- دیوان‏عالی کشور جرایم سیاسی را تشخیص می‏دهد.) (کرمی- ارجاع دهنده‏اش کیست؟ مدعی‏اش کیست؟) آقای کرمی یادداشت کردیم دوستان توجه بفرمایند که در مورد جرایم عادی هیچ تبعیضی نیست. آقای دکتر غفوری بفرمایید.
گلزاده غفوری- می‏خواستم در اینجا به دو نکته اشاره شود. اول راجع به این است که آیا ما پذیرفته‏ایم که تکیه‏گاه و پشتوانه تأمین عدالت در این جامعه دستگاه قضائی است یا نه؟ و دستگاه قضائی که اشاره می‏شود در صورت لزوم می‏تواند حتی بالاترین مقام را به خاطر همان مسأله‏ای که هیچ حقی نیست که قبلًا تکلیفی بر آن مترتب نبوده باشد، به محاکمه بکشد چون واقعاً داشتن یک دستگاه قضائی سالم با اختیارات تام و وسیع در صورتی که شرایطش را احراز کرده باشد پشتوانه یک امت است. مسأله دوم راجع به این اصل به نظر من این است که در این اصل چهار نکته باید مورد توجه باشد، که اگر همان پیشنهادات رسیده در آنجا بحث می‏شد کار به اینجا نمی‏رسید:
یکی مسأله تساوی در برابر قانون است که هم این قانون قبول کرده است و هم اسلام به طریق اولی و هیچ امتیازی بین هیچ کس نیست و همه در برابر حق مساوی هستند. آن وقت اینجا این مسأله تعارض کرده است، با این‏که رئیس‏جمهوری یک مقامی است مورد انتخاب مردم و متصدی امر مهم ولی به خاطر شخص او نیست که تبعیضی در قانون باشد بلکه به خاطر رعایت حقوق اجتماع است و چون در معرض اتهام هست ممکن است اسباب دردسر شود و به قول معروف دودش به چشم مردم برود. این است که اگر مسأله اتهام مطرح شد چون رسیدگی به این‏که این اتهام وارد هست یا نه یک مسأله قضائی است و این موضوع برای رسیدگی خیلی کشدار است مسأله اتهام را فقط متصدی قضائی باید تشخیص بدهد تا بعداً در موارد رسیدگی به اشکال برنخورد. بنابراین آن روز که دوستان گفتند مسأله ضابط نیست، حتماً باید یک دستگاه قضائی در اصل مورد اتهام به خاطر حفظ حقوق عمومی دخالت داشته باشد، و بعد هم وقتی‏
</section>
<section type="page" number="1146">
حکم صادر می‏شود حکم دستگاه قضائی مورد اعتماد دیگر تعلل بر نمی‏دارد. بنابراین دو نکته است یکی رسیدگی به اصل اتهام است که باید دستگاه قضائی به آن رسیدگی کند و بعد هم پس از ثبوت جرم و صدور حکم به نظر نمی‏رسد که دیگر ما به اصطلاح چیزی داشته باشیم که بخواهیم تعلل کنیم و با توجه به این‏که دستگاه قضائی مورد نصب و حتی تأیید رهبر است موجبی داشته باشیم که محتاج اجاره باشد.
نایب رئیس- برای این‏که روشن شود، منظورتان این است که در این اصل پای مجلس شورای ملی نباید به میان کشیده شود.
گلزاده غفوری- من پیشنهاد کرده‏ام برای رسیدگی به اتهام، شورایی از نمایندگان مجلس و نمایندگانی از شورای‏عالی قضائی و نماینده‏ای از طرف رهبر تشکیل شود. برای این‏که همان‏طور که آقای خامنه‏ای گفتند شورای‏عالی قضائی خودش محکمه نیست و دیوان‏عالی کشور سابقاً در مورد وزرا این‏طور بود و شورای‏عالی قضائی فقط برای تشخیص ورود به اتهام تشکیل جلسه می‏داد بعد به دادگاه‏های خاصی ارجاع می‏دادند ما باید این تساوی در ارجاع به دادگاه را رعایت کنیم تا عدل اسلامی را معرفی کرده باشیم.
نایب رئیس- به هر حال می‏فرمایید ارجاع به مجلس معنی ندارد.
گلزاده غفوری- همان‏طور که پیشنهاد شد نمایندگانی از مجلس و نمایندگانی از شورای‏عالی قضائی و نماینده‏ای از طرف رهبر اصل اتهام را تشخیص بدهند و بعد دستگاه قضائی تصمیم‏گیرنده باشد.
نایب رئیس- آقای دکتر قائمی بفرمایید.
دکتر قائمی- من هم مثل آقای خامنه‏ای فکر فکر می‏کنم از حدود مربوط به این اصل خارج شده‏ایم زیرا شما از وظایف و اختیارات رهبری صحبت می‏کنید نه کیفیت عزل رئیس جمهور. مسأله رئیس‏جمهور باید با توجه به همین نیم خط خلاصه شود «اتخاذ تصمیم درباره عزل رئیس‏جمهور به شرحی که قوه مجریه خواهد آمد، بقیه به عقیده من در اینجا زیادی است.»
حسینی هاشمی- من تذکرات لازمی داشتم که اگر اجازه بفرمایید بعد از آقای بنی صدر سه دقیقه صحبت می‏کنم.
نایب رئیس- آقای مشکینی بفرمایید.
مشکینی- مثل این‏که دو جرم یا دو اتهام برای این شخص ثابت می‏کند که هر دو اتهام از دو کانال باید رد شود و به رهبر برسد. راجع به آن‏که جرم نیست و فقط در مظان اتهام واقع شدن است او مربوط باشد به مجلس و مجلس درباره او نظر بدهد و اگر ثابت شد که ضعف و ناتوانی دارد بعد رهبر تصمیم بگیرد و راجع به آن‏که اتهام جرم است آن از ناحیه دستگاه قضائی تصویب بشود و به رهبر برسد و بعد وظیفه رهبر را در اینجا تعیین کرده‏اید که اتخاذ تصمیم است یعنی حتی پس از ثبوت جرم ممکن است که رهبر نظر کند و در آن حال و با توجه به جو آن زمان صلاح نبیند که عزل کند و برای بعد بماند. پس بنابراین این کار کار رهبر است و همه کس نمی‏تواند این کار را انجام بدهد که بعضی از دوستان فرمودند و اسم بعضی از اصناف را هم بردند که به نظر من صحیح نیست که اسم بعضی از اصناف برده شود که دلیل بر تحقیر آنها بشود. به هر حال یکی از وظایف رهبر است که در صورت اقتضا تصمیم به عزل بگیرد و
</section>
<section type="page" number="1147">
یا ابقا در صورت عدم اقتضا، بنابراین باید این‏طور باشد. در آخر عرض دیگری هم دارم که نوشته شده است «در صورت رأی شورای‏عالی قضائی به ثبوت موضوع اتهام» این فقط یک صورت را شامل می‏شود برای این‏که مظان ضعف را اسم اتهام برایش اطلاق نکردیم. مظان ضعف صورت اتهام نیست پس این یک صورت را شامل می‏شود اما صورت مظان ضعف را این عبارت بعدی شامل نمی‏شود. (صدوقی- موضوع تنها باشد حل می‏شود.)
نایب رئیس- بلی موضوع تنها حل می‏کند. آقای یزدی (یزدی- موافقم) آقای فارسی بفرمایید. (فارسی- مخالفم) آقای دکتر روحانی بفرمایید. (دکتر روحانی- من تذکرات کلی در خود اصل دارم.) آقای حجتی بفرمایید.
حجتی کرمانی- همان‏طوری که آقای مشکینی هم فرمودند «با در نظر گرفتن مسائل کشور تصمیم لازم را اتخاذ و اجرا کند» سازگار به این‏که عزل بکند یا به خاطر مصالحی که تشخیص می‏دهد عزل بکند نیست، این باید روشن باشد که آیا ولی امر پس از حکم دادگاه قضائی ملزم به اجرای حکم است یا اختیار دارد که اصولًا عزل بکند نه اینکه تأخیر بیندازد، اشکال اصلی که آقای غفوری گرفتند به نظر من به جا است برای این‏که شورای‏عالی قضائی برای استقلال قضائی حکمش متبع باشد و احتیاج به رهبر ندارد.
نایب رئیس- آقای کرمی سرکار مطلبی داشتید؟
کرمی- سه مطلب درباره رئیس‏جمهوری وجود دارد یکی جرم شخصی که گفتیم هیچ و خارج است، دیگری عرم صلاحیت مواد و کار از ناحیه مادی یا از ناحیه سیاسی، فقره دیگر خیانت به امت است. در خیانت به امت چه کسی شاکی است؟ از طرف امت کیست؟ حتماً مجلس شورای ملی است. مجلس شورای ملی خودش به دادگاه ارجاع کند پس اگر عمومی و ملی باشند متصدی ملت مجلس است و خود مجلس به دادگاه ندارد و قضیه همان‏طوری است که آقای سبحانی و دیگر برادران گفتند.
نایب رئیس- آقای فاتحی به عنوان مخالف بفرمایید صحبت کنید.
فاتحی- بسم الله الرحمن الرحیم. درباره این اصل برای این‏که به مضمونش توجه کنیم اتخاذ تصمیم درباره عزل رئیس‏جمهوری به ترتیب زیر است.
هرگاه رئیس‏جمهور به خیانت و تخلف از وظایف قانونی خود متهم شود یا در مظان ضعف و ناتوانی در ایفای وظایف خود قرار بگیرد موضوع برای رسیدگی به مجلس شورای ملی ارجاع می‏شود. مجلس به موضوع رسیدگی می‏کند و در صورتی که اکثریت رأی داد پرونده را برای محاکمه به شورای‏عالی قضائی می‏فرستند شورای‏عالی قضائی به ثبوت اتهام، رهبری با در نظر گرفتن مصالح کشور تصمیم لازم را اتخاذ و اجرا می‏کند. البته تا به حال حکومت‏هایی که در این کشور و همین‏طور در کشورهای دیگر بر مردم تسلط داشته‏اند و نحوه فکر ما و دید ما از کیفیت حکومت‏های آنها غالباً حکومت‏های جبار بوده و تا به حال سابقه ندارد و حق هم داریم زیرا ما همیشه افکارمان بر این محور می‏گردد و می‏چرخد که همه آن‏چه که در اذعان ما هست از کارهایی است که حکومت‏های جبار و طاغوتی در تمام کشورها حاکم و ناظم است و غالباً در کشور خود ما هم تا حال چنین بوده است و تا به حال حکومت‏هایی که بر ما تسلط داشته‏اند طاغوتی بوده‏اند و ما
</section>
<section type="page" number="1148">
اصلًا اکنون آن دید و آن فکری که بتوانیم یک حکومت عدل را مجسم کنیم، نداریم، ما الان می‏خواهیم به اصطلاح آن را پی‏ریزی کنیم و این تولد ثانوی را که اسلام پیدا کرده بعد از رهبر عظیم الشأن انقلاب اسلام یعنی حضرت محمدبن عبدالله صلی الله علیه و آله و سلم یگانه حکومتی است که می‏خواهد نظم و عدل اسلام را برقرار سازد. هنوز افکار ما آن‏طور که شایسته است نمی‏تواند در این جو فکر کند، همان‏طوری که پیغمبر نظامش چگونه حکومتی بود و من به برادرانی که صدای مرا می‏شنوند عرضه می‏دارم. افرادی که مثلًا تا به حال از ولایت فقیه، استبداد و از این کلمات بسیار بسیار کریه می‏گویند و به نظر من واقعاً کلمه استبداد فقیه بزرگترین توهین‏ها است زیرا کلمه فقیه با استبداد تضاد دارد، فقیه و امامت امت مانند پیامبر به عنوان رحمت و عطوفت و مهربانی برای مردم آمده و در حقیقت این وابسته به عواطف مردم است، مردم در راه رهبر و امامت است از جان و دل می‏گذرند و هرچه دارند به او می‏دهند و آن افکاری که ما به اصطلاح از حکومت‏های طاغوتی داریم، ما را ملزم می‏کند بیاییم و قیودی در اینجا بچسبانیم. ما وقتی که در اصل پنج قبول کردیم که در زمان غیبت، رهبری و ولایت امر و امامت امت برعهده فقیه عادل، باتقوا «تارکا للهوی مطیعا لامرسولی» آگاه به زمان، بی‏توجه به دنیا است اصلًا توجه به ریاست نداشته و به فرموده امیرالمؤمنین اگر جلوگیری ظلم ظالم ازمظلوم نبود و اجرای حق نبود این حکومت شما از این کفش پاره من که وصله دارد بی‏ارزش‏تر بود، به حکومت با یک دیده بسیار به اصطلاح کوچکی می‏نگرد ولی از نظر آقامه حق به او اهمیت می‏دهد اگر ما با این دید فکر کنیم و او یک نفر عادل و «تارکا للهوی» و بدون توجه به مادیات و هوی و هوس باشد، چنین فقیهی را فرض می‏کنیم بر ما مسلط است و در چنین صورتی یک موازین اسلامی در دست او هست و او مشاورینی دارد و او همیشه در تصمیم‏گیری‏های خود تکروی نمی‏کند، و حتماً مشاورین صالحی دارد و در امورات مشورت می‏کند. فی المثل اگر رئیس‏جمهوری خلافی مرتکب شد، این خلاف هم دو قسم است. اگر نسبت به یکی از افراد کشور جنایتی مرتکب شد او هم مانند دیگر افراد در دادگاه‏ها باید محاکمه شود و اما اگر صلاحیت ریاست‏جمهوری را دارا نبود و از آن خارج شد خود به خود عزل می‏شود. به نظر من این اصل چند اشکال دارد که به طور خلاصه به عرض آقایان می‏رسانم. اولًا ارجاع به مجلس، ولایت فقیه را محدود می‏کند و ما باز فکر می‏کنیم یک حکومتی است که می‏خواهیم در مقابل او بایستیم و باید محدودش کنیم و به مجلس ارائه‏اش می‏دهیم برای این‏که مجلس جلوی خودکامگی و استبداد او را بگیرد و حال آن‏که ما معتقدیم او پیغمبرگونه است و او خواسته‏های ملت و خدا را می‏خواهد اجرا کند و اصلًا به صورتی که بخواهد مردم در مقابل او قرار بگیرند وجود ندارد، این است که در مدت این چهارده قرن شما یک نفر مثل امام خمینی نمی‏توانید پیدا کنید و به همین علت است که اعجاب جهانیان را واقعاً برانگیخته است و ما می‏گوییم اعجاز در این کشور شده است. (اشراقی- آقای فاتحی در طول چهارده قرن شما سه نفر نمونه ایشان دیده‏اید؟) بنده حرف جناب‏عالی را تأیید می‏کنم که تا به حال نمونه نداشته است و به این جهت است که ما فکر می‏کنیم آیا در خوابیم یا در بیداری هستیم که چنین وضعی را مشاهده می‏کنیم این است عظمت انقلاب ما و فرمایش شما عرض بنده را تا حدی زمینه‏اش را آماده‏تر می‏کند و به همین جهت ما کلمه‏ای که بتواند این معنا را برساند جز کلمه اعجاز نمی‏توانیم پیدا کنیم زیرا واقعاً معجزه‏ای است که چنین زمینه صالحی به وجود آمده است پس روی این اصل آن فقیه خودش تمام مقررات اسلامی را رعایت می‏کند و ما نباید مجلس را در این کار دخالت‏
</section>
<section type="page" number="1149">
بدهیم چون غالباً در حکومت‏های طاغوتی پای مجلس را در کار می‏آورند برای این‏که جلوی خودکامگی آن رهبر و آن حاکم را بگیرد. (اشراقی- اعجاز شق القمر است و تمام می‏شود و نمی‏ماند.)
نایب رئیس- آقای اشراقی خواهش من این است که اگر سرکار با سخن ایشان مخالف هستید نوبت بگیرید و تشریف بیاورید صحبت کنید. آقای فاتحی از وقت شما دو دقیقه باقی مانده است.
فاتحی- پس بنابراین محدود نبودن به هیچ وجه با آن‏چه من فکر می‏کنم صلاح نیست و این را هم باز به عرض برادران، سروران، مجتهدین، علما می‏رسانم که درباره ولایت فقیه هرچه من به عرض می‏رسانم دید شخص خود من است و آن‏چه هست که من خودم می‏فهمم. آن‏چه که من شخصاً از ولایت فقیه درک می‏کنم آن فقیهی را می‏دانم که خودش را به تمام مصائب و مشکلات می‏اندازد و خودش را می‏سوزاند تا دیگران را روشنی ببخشد نه آن‏که هوی و هوس در مغزش باشد که ریاست داشته باشد بلکه فقط مر اسلام را می‏خواهد به اجرا درآورد در این صورت اگر ما بیاییم و او را محدودش کنیم که بیاید مجلس، این مجلس کدام مجلسی است؟ پس بنابراین هیچ صلاحیت ندارد. دیگر این‏که امتیازی هست، مگر ما نمی‏خواهیم طبق آیه «ان اکرمکم عندالله اتقیکم» و همچنین طبق «لافضل لعربی علی عجمی و لاعجمی علی عربی الا بالتقوی» تمام امتیازات را الغاء کنیم؟ بنابراین رئیس‏جمهور با یک نفر خدمتگزار حقیقتاً شخصیت‏شان برابر است و تنها مسؤولیت او سنگین‏تر است و الا هیچ فرقی ندارد. فی المثل همین خدمتگزاری که برای من چای می‏آورد از نظر اسلام با رئیس‏جمهور مساوی است تنها او زحمت و مسؤولیتش سنگین‏تر است اسلام همه را برابر دانسته کما این‏که در صدر اسلام شخص پیغمبر و امیرالمؤمنین با مردم چنین بودند یعنی بین خودشان و یک بنده و غلام هیچ امتیازی قائل نبودند. ما یک چنین برنامه‏هایی را می‏خواهیم پیاده کنیم حالا ان شاء الله اگر خداوند توفیق بدهد تا بتوانیم، آن یک مطلب دیگر است.
نایب رئیس- آقای فاتحی وقت شما تمام شد. (فاتحی- یک جمله دیگر با اجازه شما عرض می‏کنم.)
یزدی- اگر اسلام حکومت دارد و حکومت براساس معجزه است پس حکومت ندارد.
اساس مقررات اسلامی مدون است و آن کسی که دارد مقررات را خودش تنظیم می‏کند و «نظر فی حلالنا. فی حرامنا» هست و او خود می‏داند و تشخیص می‏دهد ولی اگر صلاح بود رئیس‏جمهور، بعد هم اگر خیانت کرد این رئیس‏جمهور باید به دادگاه مراجعه کند یعنی به دادگاهی که اسلامی باشد و اگر خیانتش ثابت شد فوراً عزلش می‏کنند دیگر ما بیاییم عدول از قضا کنیم بفرستیم مجلس و از مجلس پرونده تشکیل بدهند ما می‏خواهیم بگوییم دیگر این پرونده‏بازی‏ها و قرطاس‏بازی‏ها و به اصطلاح امروز این اوضاع برداشته شود و اگر خیانت کرد مستقیم و آناً به دادگاه انقلابی مراجعه شود و خیانتش اگر ثابت شد فوراً حکم صادر شود و خاک بخورد، می‏خواهیم این مسائل تمام بشود کما این‏که مشاهده می‏فرمایید این دادگاه‏های انقلاب یکی از محاسنش همین زود رسیدگی کردن یعنی سرعت آنهاست با کمال معذرت از برادرم، پس به نظر من مقید ساختن ولایت امر را به هر قیدی، یعنی آن ولی که من فکر می‏کنم‏
</section>
<section type="page" number="1150">
صلاح نیست و با اسلام تطبیق نمی‏کند.
نایب رئیس- آقای بنی صدر بفرمایید.
بنی صدر- یک مسأله را اول باید طرح و حل کنیم ببینیم که اگر مغز در بدن ... (یکی از نمایندگان- صدا نمی‏رسد.) شاید یکی از باندگوها خراب باشد به هر حال اگر مغز در بدن کار خودش را از طریق اعضا انجام می‏دهد، آیا این به معنای این است که قوایش محدود شده است؟ آیا این امر در هیچ جای دنیا معقول هست؟ آیا پیغمبر اسلام خارج از مجاری دین عمل می‏کرد و یا تصمیمات و اختیاراتی داشت که هر جور دلش می‏خواست تصمیم می‏گرفت؟ چنین چیزی داریم اما؟ اگر در مجاری عمل می‏کرد پس بهترین قانون، قانونی است که تمام مجاریش معین شده باشد معلوم شود که این در چه سازمانی عمل می‏کند و عالی‏ترین قانون، قانونی است که محل بسیار اندک یا محلی اصلًا برای ابتکارات شخصی نداشته باشد، این می‏شود اجرای کامل قانون. ما هم فکر می‏کنیم که نظام اسلامی چنین نظامی است که تگر اصلًا پیاده شد، دیگر هیچ تمایل و اراده شخصی کمترین دخالتی در اجرای قوانین نخواهد داشت قانون خود به خود اجرا خواهد شد حالا چرا در ذهن بعضی از برادران این است که اگر مجاری معین نشود محدودیت می‏آورد مگر شما نمی‏خواهید که اسلام دقیقاً اجرا بشود؟ این چه حرف است بررسی بکنیم ببینیم که اشخاصی خواهند بود که اینها چون مخالف هوی و هوس خود عمل نمی‏کنند و چنین و چنان هستند، اختیارتامه دارند و به همین دلیل که این کارها را نمی‏کنند به قیود شرع مقیدند و عین شرع را می‏خواهند عمل کنند خوب وقتی ما می‏توانیم مجاری را معین کنیم که این شرع تحقق و صورت خارجی پیدا کند چه حاجت داریم به این‏که علی الدوام این را از مجاری بیرون ببریم و بدهیم به دست شخصی حالا این شخص هر کس می‏خواهد باشد؟ حالا لازم است که تا آنجا که می‏توانیم این مجاری را مشخص بکنیم، اولًا خدا در قرآن مگر نفرموده است که در کارها مشورت بکن؟ آیا این مشاورت از اختیارات او می‏کاست؟ مجرایش را هم در هرجا معین کرده و همان‏طور که همه می‏دانند در مقررات اسلام آمده است که بعضی کار نباید بشود و بعضی کار حتماً باید انجام بشود این مقررات ملت را از اعمال نظر شخصی و دلخواهی برکنار کرد یک مواردی می‏رسد که آن مجاری قابل پیش‏بینی نیست و ممکن است تغییر کند این موارد است که اختیارات را پیش می‏آورد و الا مواردی را که از پیش مقرر شده و معین شده دیگر نمی‏شود آن را به دلخواهی واگذار کرد. حالا کدام مجرا را ما برویم؟ مجرایی که پیش‏بینی شده، از جهت رسیدگی به مدارک است چون اینجا مسأله مسؤولیت ریاست جمهوری است و جرم ریاست جمهوری است در تخلف ازقانون است، مقامی که می‏تواند به این مدارک جرم رسیدگی کند با ضباط دادگستری هستند یا مقامی که خودش قانون را وضع می‏کند یعنی مجلس شورا یملی. تجربه بشر می‏گوید که اگر رئیس‏جمهور ولو به محاکمه هم کارش نرسد هر روز یک نفر برود به کلانتری و شکایت کند و احتمالًا یک دولتی هم مثل دولت رضا خان هر روز بخواهد اخلال در کار رئیس‏جمهور بکند روزی یک مرتبه آقا را بیاورند به کلانتری که بیا راجع به فلان مسأله توضیح بده، خوب این‏که رئیس‏جمهور می‏خواهد اداره کند؟ پس ناچار امتیاز برای شخص ریاست جمهوری اعتنا قائل می‏شوید و برای این‏که مسؤولیت‏ها لوث نشود یک ترتیبی مقرر می‏دارید که این ترتیب‏
</section>
<section type="page" number="1151">
حتی المقدور مصون از خطا باشد. آیا مقام رهبر معصوم است هیچ خطا نمی‏کند؟ ممکن است، پس باید از این مجاری تحقیق بشود که حق کجا است این مجاری را باید طوری معین کرد که خطایش کم باشد. (کرمی- این سه مورد است جناب‏عالی تفکیک کنید و جوابش را بدهید یکی شکایات شخصی و خصوصی است یکی هم عدم صلاحیت است اینها یکنواخت نیستند.) الان جواب عرض می‏کنم همان‏طوری که ایشان گفتند جرایم رئیس‏جمهور، یا جرایم شخصی است که برای او در شهربانی پرونده تشکیل می‏دهند و می‏رود دادگاه و دادگاه به جرم او رسیدگی می‏کند مثل این‏که از احمد شاه شکایت کردند و رفت به دادگاه و رسیدگی شد و این امر اصلًا موضوع بحث ما نیست، بحث ما در تخلفاتی است که موجب عزل رئیس‏جمهور می‏شود و الا اگر شراب خورد می‏برند و حدش می‏زنند این ربطی به این مسأله ندارد. یکی دیگر ناشی از مسؤولیت‏ها است آنجا که می‏گویند امام علی علیه السلام را بردند دادگاه، ظاهراً برای زره بود و آن کار شخصی بود و اما در مورد حکومت و ولایت با این‏که اگر بگوییم که علی علیه‏السلام تحت فشار بودند و حکم معین کردند معهذا حکم، حکم را نپذیرفت. (کرمی- اگر مطلب عمومی است مدعی العموم کیست؟ مدعی العموم خود مجلس است که مجلس هم مبعوث از مردم است، این را به چه کسی ارجاع می‏کنید؟ به خودشان؟) به دادگاه صالحه باید مراجعه شود پس بنابراین وقتی خود امام هم ولایت و حکومت را یک امر عمومی می‏داند نه یک امر شخصی، ما او را از این امر عمومی می‏خواهیم مصون نگه داریم که به علت هر امر جزیی او را اذیت نکنند و هر کس با او بازی نکند. این را نمی‏شود گفت آقا، کلانتری برداشته یک پرونده درست کرده آقای رئیس‏جمهور برو در دادگاه جنحه یا دادگاه جنایی، امام هم این را نمی‏پذیرفت. حالا این‏که دیوان کشور باشد یا شورای‏عالی قضائی، شورای‏عالی قضائی چکاره است؟ یک مقام قضاوت‏کننده است؟ اگر تصمیم بر این شد که شورای قضائی، هیأت مدیره شورای‏عالی قضائی است این باید ناچار برود به دیوان کشور و دادگاه صالحه وقتی می‏گویند دیوان کشور باز در این مورد هم امتیازی نیست، چون مسأله ایجاد کردن رویه هم‏شأن با مجلس است مثل دیوان کشور و این هم مسأله‏ای است که مربوط به عزل ریاست‏جمهوری است قانون می‏گوید که این در صلاحیت دادگاه است این‏که عیبی ندارد. اگر ما آمدیم و گفتیم با این‏که این مجاری هست و می‏توانیم تعبیر بکنیم و خطا را از بین ببریم این محدود کردن رهبر نیست. خوب شما بفرمایید که بنای کار بر این است که ما یک بی‏اعتمادی مطلق به مردم و نمایندگان آنها داریم این کار صحیح نیست ما چرا این کار را بکنیم و قصد ما هم این نیست که چنین تعبیری بکنیم. شما بیایید در هر موردی در قانون‏گذاری که می‏شود و ممکن است، مجاری را معین کنید پس بنابراین وقتی کاری را می‏شود کرد ما چرا آن کار را نکنیم؟ این امر که اختیارات رهبری را محدود نمی‏کند بلکه برعکس تحقق به این رهبری می‏دهد، چون شما اگر امر را از این مجاری بیرون بردید خوب به چه وسیله باید کار انجام بگیرد؟ یا از طریق مجاری قانونی تشخیص داد احتمال نمی‏دهد که بشود در آن تردید کرد و این ولایت او قطعاً مورد تردید قرار بدهد. اما این‏که چرا مجلس به این موضوع برسد دلیلش این است که یک مورد هست و آن این است که کار ضابط را می‏کنید در واقع چون طرف او قوه مجریه است نه قوه قضائیه، چون کار ضابط را قوه مجریه انجام می‏دهد مثل ژاندارمری و شهربانی، می‏گویند نه آقا جان این یک مورد را من خودم‏
</section>
<section type="page" number="1152">
می‏خواهم انجام بدهم به مدارک خود، خودم می‏خواهم رسیدگی کنم. مگر شهربانی را قانون مجلس ایجاد نمی‏کند؟ خیر مستقل و جدایی که از قانون‏گذاری مجلس نیست می‏گوید من که تو را ایجاد کرده‏ام این یک مورد را خودم می‏خواهم رسیدگی بکنم. و این مطلب درباره هر جرم نیست درباره آن‏گونه جرایمی است، مثل تخلف از قوانینی است که رئیس‏جمهور برای اجرای آن قوانین انتخاب شده، حالا می‏ماند که این امر را چه مقامی ارجاع کند به مجلس، این را دیروز هم بحث کردیم گفتند که اگر بگوییم ارجاع کند، این معنایش این است که اگر دیگری به مدارکی رسید و معلوم شد که جناب رئیس‏جمهور خطاهای فاحشی کرده این حق ندارد به مجلس ارجاع کند، و حال آن‏که ما در اصل‏های قبلی تصویب کردیم که چنین حقی دارد البته اینجا ما مانع مقام رهبری نشدیم اگر به رهبری هم رسید رهبری ارجاع می‏کند، اگر به دیگری هم رسید او ارجاع می‏کند حالا شما می‏خواهید بگویید از طریق رهبری ارجاع می‏شود که این هیچ منعی ندارد و چیزی را هم عوض نمی‏کند، اما این‏که نصب رئیس‏جمهوری و معرفی داوطلب اولًا آن خودش یک بند دیگری در اصل می‏شود و ثانیاً همین دیروز که در اینجا صحبت فرمانده کل قوا بود ما گفتیم که این چیست که در دست رهبر است؟ داوطلب معرفی کردن هم که نیست، پس در واقع مسائل را یکی یکی طرح می‏کنید، آن را که از تصویب گذراندید حالا می‏گویید این یکی در مورد معرفی کردن داوطلب. من خودم خدمت امام رسیدم و راجع به این مسأله با ایشان صحبت کردم بعد از من دو نفر دیگر هم رفتند و صحبت کردند این را باید در خارج قانون آزاد گذاشت. باید رهبر خود را موظف بداند که شرعاً معرفی بکند اگر کسی بخواهد ولایت کند در خارج این کار را انجام بدهد بیاورید در قانون اساسی معنایش این است که رئیس‏جمهور را که خودتان معرفی می‏کنید حالا می‏گویید که ما حصر نمی‏کنیم، خوب اگر حصر نیست دیگر چه قیدی دارید در اینجا؟ پس اگر ایشان دیگران را از خارج معرفی کنند و اگر فقط کسانی حق دارند در انتخابات شرکت بکنند که رهبر معرفی می‏کند، معنای این یعنی انتخابات، بی‏انتخابات.
وقتی من بگویم شما آزادید، ای مردم آن کسی را که من معرفی می‏کنم انتخاب کنید، این امر اسمش نه آزادی است و نه جمهوری.
نایب رئیس- من سه چهار دقیقه هم وقت اضافی به شما دادم بفرمایید تمام کنید.
بنی صدر- بنابراین اگر ما بخواهیم اسلام را در جامعه تحقق بدهیم که به نظر من می‏توانیم آن‏چه را که با مردم باید در خارج انجام بدهیم آن کارها را انجام بدهیم و الا اگر همه را بیاوریم و قید و قیود معین بکنیم این برخلاف هدفی است که ما به آن می‏خواهیم برسیم و تحقق بدهیم. وقت اضافی دادم که عدالت رعایت بشود. آقای یزدی بفرمایید.
نایب رئیس- چون آقای فاتحی سه چهار دقیقه وقت اضافی گرفتند به شما همان اندازه وقت اضافی دادم که عدالت رعایت بشود. آقای یزدی بفرمایید.
مطلبی است که در کلام جناب آقای طاهری بود و ایشان هم اشاره فرمودند البته به این بحث چندان مربوط نیست چون ایشان فرمودند که در جریان محاکمه شخص حضرت امیر علیه السلام با آن کتابی، مثال بود و مثال هم درست بود در کلام ایشان آمد که این کلمه محکوم را باید اینجا توضیح داد که به دلیل این بود که رسیدگی به قضیه چون‏
</section>
<section type="page" number="1153">
حضرت علی علیه‏السلام شاهد نداشت در حالی که حق با ایشان بود و بعد هم خود آن کتابی آمد و زره را برگرداند و گفت مال شما است.
نایب رئیس- خواهر ما خانم گرجی فرمایشی دارید، بفرمایید.
خانم گرجی- آیا تصویب این اصل این شبهه را ایجاد نمی‏کند که در صورتی که رئیس‏جمهور مجرم بود رهبر حق دارد یک آدم خائن و مجرم را بر مردم حکومت بدهد؟ بعد از آن‏که شورای‏عالی قضائی رأی به ثبوت آن داد پس مجرم است تا حالا متهم بود حالا با توجه به کلمه اولش که خیانت آمده حالا یا خائن است یا مجرم، حالا آیا رهبر حق دارد یک آدم مجرم یا خائن را بر مردم تحمیل کند؟ این شبهه ایجاد می‏شود یا نمی‏شود؟ این را روشن بفرمایید.
بنی صدر- این سؤال را بینندگان دیدند و شنوندگان هم شنیدند. در مورد رهبر دوتا مسأله است یکی ثبات رژیم است و یکی عدم انحرافش است به فرض این‏که ولی اختیار داشته باشد دیگر با اختیارات خودش نمی‏تواند مثل یک عروسک‏بازی کند برای این‏که ثبات رژیم اسلامی حفظ بشود و انحراف هم در کار نباشد تعیین مجاری هم دقیقاً و مسلماً به همین دلیل است حالا این مجاری طی طریق کرده و موضوع محرز شده رئیس‏جمهور جرمی مرتکب شده که خلاف قانون است آن هم خلافی است که ایجاب می‏کند عزل او را. اینجا باز دلخواهی است و رهبر هر طور دلش خواست عمل می‏کند یا باید دید بین اجرای فوری این حکم و مصالح عمومی جامعه تعارض پیش می‏آید یا نه، این باید که امکان تشخیص و انتخاب داشته باشد. (خانم گرجی- پس شورای‏عالی قضائی چکاره است؟) شورای‏عالی قضائی کارشان این است که با دیدن دلایل شخصی، حکم بدهد که این شخص مجرم است یا نه؟ و این جرم واقع شده است به دست این آدم؟ رهبر می‏آید مصالح عمومی جامعه را نگاه می‏کند اگر دید که الان بخواهد حکم را اجرا کند مصالح عمومی جامعه را نگاه می‏کند اگر دید که الان بخواهد حکم را اجرا کند مصالح عمومی به خطر می‏افتد می‏تواند اجرای حکم را به تأخیر اندازد. (بیت اوشانا- شورای‏عالی قضائی به تأخیر می‏اندازد؟) بلی او هم می‏تواند ولی این امر، امر ولایتی است، امر قضاوتی نیست. آنجا شورای‏عالی نمی‏تواند مصالح سیاسی را تشخیص بدهد برای این‏که در حدود صلاحیت او نیست در حدود رهبری است، شما زیاد نگران نباشید، چنین موردی اگر پیش آمد ممکن است در سه چهار قرن یک بار بیشتر نباشد اگر پیش آمد هرچه مصلحت است آن آدمی که با آن مشخصات که آقای فاتحی فرمودند طبق احکام دینی و مصلحت مردم عمل خواهد کرد.
کرمی- این نوشته باید تفکیک بشود ایشان اگر جواب داده باشند یک شق آن را جواب داده‏اند آن را هم ما در کمیسیون بحث کردیم و تقبل کردیم برای حفظ آبرو و اعتبار عرفی.
2- پایان جلسه‏
نایب رئیس- وقت جلسه تمام است و طبق قرار، جلسه رسمی و علنی روزهای پنجشنبه، صبح تشکیل می‏شود و در عصر گروه‏ها ادامه پیدا می‏کند. روز شنبه صبح جلسه گروه‏ها تشکیل می‏شود و جلسه علنی بعداز ظهر شنبه خواهد بود. امیدوارم در جلسه صبح روز شنبه بتوانیم این اصول را کاملًا تنظیم کنیم و عصر شنبه در جلسه علنی توفیق تصویب آن را داشته باشیم.
</section>
<section type="page" number="1154">
توجه بفرمایید برادرمان آقای علی تهرانی تذکری را یادآوری می‏فرمایند که من بدهم و آن این است که دیروز صحبت بود در بحث ایشان راجع به اقلیت‏هایی که احیاناً در برابر مسأله ولایت فقیه قرار دارند برای نمایندگان هم‏وطنان عزیز مسیحی و یهودی و زرتشتی ممکن بود این سوء تفاهم پیش بیاید که منظور از این اقلیت‏ها، اقلیت‏های مذهبی است خواستم بگویم از قول ایشان که هرگز این مطلب منظور از ادای این کلمه نبود منظور اقلیت‏های فکری هستند در جامعه که در برابر نظر اکثریت در زمینه ولایت فقیه هستند. این نظر آقای تهرانی بود که عرض کردم. جلسه ختم می‏شود.
 (جلسه مقارن ظهر پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="1155">
<section type="session" number="43" title="جلسه چهل و سوم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت ده و چهل و پنج دقیقه روز نوزدهم مهرماه 1358 هجری شمسی برابر با نوزدهم ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="2">
فهرست مطالب:
1- ادامه بحث پیرامون اصل 87
2- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="1157">
1- ادامه بحث پیرامون اصل 87
نایب رئیس- بسم الله الرحمن الرحیم. اصل 87 درباره وظایف و اختیارات رهبری است در جلسه صبح پنجشنبه این اصل مطرح شد، بند اول و دوم مورد تأیید قرار گرفت بند سوم در زمینه فرماندهی کل نیروهای سلح مطرح شد و بعد دوستان به تفصیل موافق و مخالف پیرامون کل مسائل رهبری و نقش او صحبت کردند و وقتمان تمام شد و قرار شد امروز مجدداً درباره این اصل بررسی را ادامه بدهیم و رأی‏گیری کنیم. عصر پنجشنبه و امروز صبح در جلسه گروه‏ها مجدداً مفصلًا بحث شد و نتیجه نهایی بحث‏ها به این صورت که ملاحظه می‏کنید درآمد آن را می‏خوانم:
 «بند 3- فرماندهی کل نیروهای مسلح به ترتیبی که در فصل مربوط به دفاع ملی خواهد آمد.» و برای این‏که مشخص بشود فرماندهی کل نیروهای مسلح چیست اصلی را که به این قسمت مربوط می‏شود و باید در موقع تنظیم در فصل مربوط به دفاع ملی قرار بگیرد خود اصل را تنظیم کردیم که دیگر بعداً بحثی درباره این موضع نداشته باشیم به این صورت:
 «وظایف و اختیارات فرمانده کل نیروهای مسح:
1- تعیین رئیس کل ستاد مشترک.
2- تعیین فرمانده کل سپاه پاسداران انقلاب اسلامی.
3- تشکیل شورای‏عالی دفاع ملی، مرکب از:
-
رئیس‏جمهور-
نخست‏وزیر-
وزیر دفاع-
رئیس کل ستاد مشترک-
فرمانده کل سپاه پاسداران انقلاب اسلامی-
دو مشاور به تعیین رهبر 4- تعیین فرماندهان عالی نیروهای سه‏گانه به پیشنهاد شورای‏عالی دفاع.
5- اعلان جنگ و صلح و بسیج عمومی به پیشنهاد شورای‏عالی دفاع.»
مکارم شیرازی- این دو اصل را جدا از هم مطرح کنید.
منتظری- من که نفهمیدم این دو اصل اصلًا چه می‏خواهد بگوید دیگران هم قطعاً نفهمیده‏اند من روی اصل 87 اشکال دارم.
نایب رئیس- خوب ما صبح بحث‏مان را کرده‏ایم در عین حال بعضی از دوستان برای صحبت اسم نوشته‏اند، باز یک موافق و یک مخالف می‏توانند صحبت کنند. آقای دستغیب‏
</section>
<section type="page" number="1158">
به عنوان موافق بفرمایید.
دستغیب- بسم الله الرحمن الرحیم. در مسأله فرماندهی کل قوا که از مناصب فقیه عادل ذکر شده دو نظر مطرح شد نظر اول این‏که حتماً باید باشد و طوری است که اگر فرماندهی کل قوا با فقیه نباشد ولایت فقیه معنی ندارد. اصل ولایت فقیهی که تصویب شد همین است که قدرت در دستش باشد و بتواند بسط عدل بدهد در تمام شؤون کشور، اگر چنان‏چه قوه اجراییه در دست فقیه نباشد ولایتش را چگونه اعمال کند؟ و بعضی نظر مخالف پیدا کرده‏اند البته آقلی در اثر شبهه و اشکالاتی که به نظرشان رسیده، بنابراین هر چند بحث‏ها زیاد شد الحمدلله در چند مجلس جواب‏ها داده شد بنده هم مختصری جواب آن سؤالات را مجملا من باب تذکر عرض می‏کنم. اولًا مسأله امامت و ولایت از ضروریات مذهب ما است، امامت و ولایت عبارت است از این‏که از روی قاعده لطف بر خدای تعالی لازم است که بشر را بی‏سرپرست نگذارد چنان‏که از روی قاعده لطف بعثت پیغمبر ثابت است امامت امام هم از روی قاعده لطف ثتبت است. چنان‏که باید پیغمبر بفرستد تا احکام را برساند، وحی برساند همچنین بر خداست که امام تعیین کند. امام یعنی رهبر، هادی، ناظم، کسی که ملت را نگهداری کند و زمام امور ملت را به دست بگیرد و نگذارد طاغی‏ها و طاغوت‏ها مسلط بر مسلمین گردند و آنها را زیر بار ستم و شکنجه آورند و از مسیر توحید و صراط مستقیم منحرف سازند. نصب امام، تعیین امام که عبارت شد از ولی امر، امامت حقیقتش همین است. در خطبه فدکیه صدیقه طاهره صلوه الله علیها در باب حکمت تشریع احکام و اصول می‏فرماید «و جعل امامتنا نظاماً للمله» اصل امامت برای نظام امور مسلمین است که گسیخته نگردند، که دچار طاغی‏ها نگردند، دچار ستمگران نگردند و مسأله ولایت که از ضروریات مذهب ما است در جلد اول الغدیر از طریق اهل تسنن نقل کرده که در غدیر خم وقتی که رسول خدا صلی الله علیه و آله و سلم آیه شریفه «النبی اولی بالمؤمنین من انفسهم ...» را فرمود یک نفر از پای منبر گفت یا رسول الله «ما هذه الولایه التی انتم احق بهاء» معنی ولایت چیست؟ فرمود «السمع و الطاعه» بر مسلمان‏ها واجب است که از اولی الامر اطاعت کنند، فرمان برداری کنند. خلاصه نصب امام و تعیین امام اختصاص به یک دوره و دوره دیگر ندارد با پیغمبر ممکن است که نبوت ختم شود لیکن در مورد امامت باید تا روز قیامت خدای تعالی برای بشر رهبر هادی و کسی که ولی امر باشد قرار دهد و به ضرورت مذهب ما در غیبت امام عصر عجل الله تعالی فرجه خدای تعالی بشر را، مسلمین را، شیعیان را بدون رهبر قرار نداده و عدله نیابت، فقهای عدول اینها نایب اولی الامر هستند، ولی امر هستند و بر تمام مسلمین واجب است اطاعت امر آنها، بر آنها هم واجب است که زمام امور را به دست بگیرند منتها اگر اکثریت ملت حاضر شدند برای اطاعت آن وقت بر آنها واجب می‏شود. این‏که می‏گویند سابقه ندارد و پس از امیرالمؤمنین صلوه الله علیه تا زمان حاضر هیچ امامی حکومت نکرده و هیچ فقیهی ولایت پیدا نکرده و حکومت نکرده و شما می‏خواهید یک چیز تازه‏ای بگویید فرق است بین حکومت الهی و حکومت دیکتاتوری و قلدری. حکومت الهی که حکومت امام و ولی امر است وقتی است که اکثریت ملت آن را بخواهند اگر اکثریت ملت حاضر شدند برای اطاعت، آن وقت است که بر ولی امر واجب می‏شود که بیاید میدان و زمام امر را در دست بگیرد. در قرون گذشته اکثریت ملت حاضر نشدند نه در زمان امامان و نه در زمان غیبت که تسلیم امر فقیه بشوند لذا فقها و علما ساکت بودند چون اگر بخواهند با قهر و زور حکومت کنند که این حکومت شیطانی است حکومت دیکتاتوری است‏
</section>
<section type="page" number="1159">
فقیه عادل مثل امام است وقتی بر او واجب می‏شود حکومت کند که مردم خودشان حاضر بشوند برای اطاعت، اگر حاضر نشدند او هم قهری ندارد و به زور حکومت نمی‏کند چنان‏که این‏طور بوده است. شکر خدای را که در زمان ما که واقعاً سابقه در تاریخ ندارد این‏طور شده است که اکثریت ملت حاضر شده‏اند برای اطاعت از نایب امام و ولی امر لذا الآن امام خمینی اطال الله عمره برایشان قبول این منصب و حکومت واجب است، چرا؟ چون خلق می‏خواهد حالا که اکثریت خلق حاضر شدند برای اطاعت از ولی امر، اگر ایشان قبول نکند خلاف تکلیف عمل کرده است برایشان واجب است که قبول کند و بسط عدل دهد و آن‏چه را که وظیفه ولی امر است انجام دهد. چیز تازه‏ای که می‏گویند هست از این جهت است و الا اصل وجوب اطاعت از ولی امر و اطاعت از فقیه عادل از اصول مسلمه مذهب ما است. حکومت، حق فقیه عادل است این‏هم از اصول مسلم مذهب ما است چیز تازه‏ای نیست. از گذشته، همه شما آقایان با اطلاع هستید که حکومت‏ها را ما ظالم و غاصب می‏دانستیم نه تنها زمان ما، همین‏طور که به قهقرا بروید همه را می‏گفتند ظلمه و اعوان ظلمه، چرا؟ چون حق حکومت نداشتند، تمام حکومت‏هایی که بوده دیکتاتوری بوده و به قهر و غلبه بوده، بدون خواست ملت و رضایت ملت بوده، نه از طرف خدا مأذون بودند و نه از طرف خلق. گذشته‏ها این قسم بوده است لذا ما آنها را حکومت باطل می‏دانستیم و علما کارهای آنها را امضا نمی‏کردند همه را باطل و کمک به آنها را حرام می‏دانستند ولی امید است ان شاء الله از این به بعد که ولایت سر جای خودش قرار گرفته است و اکثریت ملت امضاء کرده‏اند و حاضر شده‏اند و این پیشرفت هم به واسطه همین است. عجیب این است که اصل و نشر انقلاب از ولایت فقیه شده است و پیروزی او به برکت ولایت فقیه شده است و حالا در تصویب قانون او بعضی‏ها تردید پیدا می‏کنند. تمام مردم می‏دانند این انقلاب به برکت ولایت فقیه انجام شد آیا کسی می‏تواند منکر شود؟ چون اکثریت ملت ولایت امام خمینی را پذیرفتند ایشان هم امر و نهی کرد و فرماندهی کرد و بحمدالله انقلاب اوج گرفت تا رسید به جایی که پیروز شدند، بنابراین وظیفه همه ما هست که این اصل را اهمیت بدهیم فرماندهی کل قوا چیزی نیست که کسی شک کند که آیا این منصب فقیه هست یا نه، عرض کردم که این را خدا معین کرده است منتها شرط نفوذش و این‏که حاکم بیاید به میدان قبول خلق است قبول خلق هم که شده است و اما کسی اشکال کند چنان‏که اشکال هم کرده‏اند و گفته‏اند که بلی، مثل امام خمینی کجا دیگر پیدا می‏شود در دوره‏های قبل نبوده ایشان نابغه بوده است و بعد از این هم دیگر مثل ایشان پیدا نخواهد شد ممکن است یک فقیهی بعد از ایشان بیاید و چطور و چطور بشود آن وقت ما دچار دیکتاتوری روحانیت خواهیم شد. تمام اینها شبهه‏های واهی است البته بدانید و می‏دانید، جسارت نکنم، تذکر است هرگاه اکثر خلق حاضر شدند به اطاعت از ولی امر و فقیه عادل، والله خدای تعالی مثل خمینی و بهتر از او برایشان پیدا خواهد کرد «مَا نَنسَخْ مِنْ ءَایَهٍ أَوْ نُنسِهَا نَأْتِ بخَیرٍ مِّنهَا أَوْ مِثْلِهَا» دیشب یکی از تهرانی‏های محترم می‏گفت وقتی آقای طالقانی رحمت الله علیه مرحوم شد ما گفتیم دیگر نماز جمعه تمام شد دیگر مثل آقای طالقانی کجا پیدا می‏شود ایشان تعبیر می‏کرد که دیدیم آیت الله منتظری را خدا رساند و می‏گفت اجتماع حالا خیلی پرکیفیت‏تر از قبل است خواستم بگویم این حرف شیطانی است که پس از آیت الله خمینی چکار خواهیم کرد، همان کسی که آقای خمینی را به وجود آورد بعد از
</section>
<section type="page" number="1160">
ایشان بهتر از او یا مثل ایشان را در رأس مسلمین قرار خواهد داد، مسلمانان را حیران نمی‏گذارد ولی شرطش حاضر بودن مسلمین مثل حالا هست. مادامی که خلق حاضرند اطاعت کنند از ولی امر، خدا ولی امر را برایشان مستقر خواهد داشت این اولًا و ثانیاً بر فرض بگوییم نعوذ بالله فقیهی که بعد می‏آید ممکن است منحرف شود و ممکن است دیکتاتوری کند ممکن است حب ریاست داشته باشد ممکن است فساد داشته باشد اولًا این احتمال در ریاست جمهوری هم هست هر مقامی را که شما فرماندهی کل قوا به او بدهید بلکه در او صد برابر است چطور اگر بگویند فرماندهی کل قوا برای ریاست‏جمهور باشد، هیچ کس هیچ حرفی نمی‏زند در حالی که صد برابر احتمال است که فساد کند و دیگر این‏که ممکن است در همین قانون قید شود که هرگاه آن فقیهی که رهبر شده اگر انحرافی در او پیدا شد از همان مجرایی که تثبیت شده از همان مجرا منعزل می‏گردد. از چه مجرایی فقیه را تثبیت کردید در قانون؟ از مجرای اکثریت خلق، خبرگان را معین کردند و خبرگان هم این رهبر را معین کرده‏اند تا این رهبر منحرف شد فوراً دو مرتبه اکثریت خلق، خبرگان را تأسیس می‏کنند و همان خبرگان عزلش می‏کنند و فقیه دیگری را سر جای او می‏نشانند. این چه خطری است که شما را به وحشت انداخته است که چطور کنم روزها اینجا بنده که ساکت هستم بعضی ها خیال کرده‏اند که خیال ندارم اظهار عقیده کنم باید بدانند که قبلًا در گروه بحث‏ها و مذاکراتی انجام می‏شود و نتیجه‏اش اینجا ذکر می‏شود، لازم نیست که اینجا همه بحث کنند اگر بخواهند شصت نفر اینجا صحبت کنند که کاری انجام نمی‏شود دو نفر، سه نفر اگر اشکالی باشد می‏گویند و من می‏بینم همان اشکالی را که داشتم دیگری می‏گوید من دیگر اینجا چه بگویم و ساکت می‏شوم. باید بالاخره کاری کرد که طول نکشد تقاضا و استدعای بنده از شما این است که ان شاء الله سعی کنید که بلکه زودتر این اصول تمام شود آن جلسه علنی بتواند دو ساعت قبل از ظهر تشکیل بشود که یکی دو اصل صبح بررسی بشود ان شاء الله و چند اصل هم عصر بررسی بشود. شما یک ماه تمدید فرمودید و ده روز آن گذشته است در این ده روز بفرمایید چند اصل تصویب شده است؟ استدعا می‏کنم از آقایانی که اصول را تنظیم می‏کنند، شب بلند است، شب دور هم بنشینند چند اصل راتنظیم کنند و صبح بدهند به کمیسیون مشترک و بعد بدهند به جلسه علنی همه توافق بفرمایید ایرادگیری لفظی نباشد اگر لفظ زبانی ندارد، حرفش را هم نزنید، اضافه کردن یا ساقط کردن جمله‏ای اگر مهم نیست و زیان ندارد نمی‏خواهد بگویید آقا این کلمه را حذف کن آن کلمه را چطور کن و روی این بحث‏ها نقض و ابرام بشود، ان شاء الله جدال باید رفع بشود. خیلی معذرت می‏خواهم و السلام علیکم و رحمه الله و برکاته.
نایب رئیس- آقای سبحانی فرمایش دارید بفرمایید.
سبحانی- بحثم در اینجا در مورد وظایف و اختیارات رهبری است فرماندهی، نه وظایف است و نه اختیارات بلکه منصب است برای اینها باید یک ترتیبی داده شود که در اینجا داخل شوند، فرماندهی عالی کل نیروها یک منصب و مقامی است این چطور در آن منتصب دایر است.
</section>
<section type="page" number="1161">
نایب رئیس- یعنی می‏فرمایید فرماندهی یک چیزی است که به او تعارف می‏کنند یا فرمان دادن برای او یک وظیفه‏ای است؟ (سبحانی- یکی از آثارش هست.) پس اجازه بفرمایید همان‏طور که آقای دستغیب فرمودند اطلاق کنیم. (سبحانی- آقای دستغیب هم گفتند منصب.) آقای صافی به عنوان مخالف صحبت می‏کنند بفرمایید.
صافی- سلام علیکم، بسم الله الرحمن الرحیم. عرض کنم آن چیزی که برای افرادی که می‏خواند مکتبی را عرضه کنند لازم است، اول ایمان است و دوم شجاعت این‏که مکتب خودشان را عرضه بکنند. یکی از اسرار موفقیت‏های مسلمانان در صدر اسلام این بود که مکتب خودشان را عرضه کردند و تحت تأثیر مکتب‏های دیگر قرار نگرفتند و مثل این‏که یک استضعاف فکری به نظر من می‏رسد که باز در جو این مجلس که ان شاء الله نیست ولی این‏طور است که ما آن‏طور که باید، مکتب خودمان را عرضه نمی‏کنیم یک الفاظی را در این قانون وارد کردیم که این الفاظ در غرب یک مفاهیم خاصی دارد که با مفاهیمی که در مکتب ما است اینها مخالف است حالا در این اصل چون وقت نیست که عرایضم را کاملًا بگویم خلاصه می‏کنم. در این اصل حکومت است که ان در این اصل نیست در وظایف و اختیارات رهبری هیچ معلوم نیست که نقش رهبر در تعیین رئیس‏جمهور چه نقشی است و اگر رهبر در اینجا نقشی نداشته باشد، اصلًا این نظام شرعی نیست هرچه شما از این اختیارات برای رهبر تعین بکنید درست نیست. ما اصلًا اصل مطلب را فراموش کرده‏ایم ولایت فقیه اساسش آنجا هست اگر همین‏طوری که آقای دستغیب فرمودند که ما می‏خواهیم حکومت ظلمه نباشد و آن حکومت‏ها پایان پیدا کرده باشد، باید اینجا را درست کنیم و اول باید این مطلب معلوم بشود که نقش فقیه و ولایت فقیه در تعیین ریاست جمهوری چه نقشی است. روح مطلب اینجا است و این‏طور که متأسفانه تنظیم شده است اصلًا مفهومش این است که فقیه در اینجا هیچ نقشی ندارد حالا بگوییم بعدها معین می‏کنیم یا چطور می‏شود، یا در فصل‏های بعد می‏آید باید بگویم که جایش همین جا است وقتی که می‏گویند وظایف و اختیارات رهبری، باید اول معلوم بشود و اگر غیر از این هم باشد اصلًا حکومت، حکومت شرعی نیست خوب اینجا در مجلس فقها هستند اگر این را ما بخواهیم که فقط به عزل اکتفا بکنیم فایده‏ای ندارد باید نصب معلوم بشود که ما بخواهیم دقت کنیم باید در اینجا این‏طور قرار بدهیم که نامزدهای ریاست‏جمهوری را منحصراً باید فقیه صلاحیت آنها را در شورا بررسی کند و به مردم معرفی کند، این مطلب در اینجا ذکر نشده حالا ما آمده‏ایم یک فروعی را آورده‏ایم مثلًا تعیین فقهای شورای نگهبان، اصل مطلب را رها کرده‏ایم و به اینجا رسیده‏ایم. مطلب بنده همین است که اگر بخواهیم نظام، نظام شرعی باشد حتماً باید در نصب، نقش فقیه معلوم بشود و فقیه باید در اینجا پیاده و شروع بشود و اگر این نصب نباشد هر مطلب دیگری را برای فقیه درنظر بگیریم، باز همان نظام است و نمی‏توانیم به این نظام، نظام شرعی اطلاق بکنیم حالا حاکمیت ملی می‏گویند و حاکمیت ملی را با معانی و مفاهیم غربی در نظر می‏گیرند و می‏بینند با این جور در نمی‏آید. ما باید ان شاء الله شجاعت این را داشته باشیم که آقایان حتماً دارند ما اصلًا برای این آمده‏ایم که مکتب اسلام‏
</section>
<section type="page" number="1162">
را در اینجا عرضه کنیم و بفهمانیم که اسلام هم خودش یک نظام مستقلی است و یک نظامی است غیر از نظام‏های دیگر، نه حکومت مردم بر مردم است به آن معانی که عرض کردم، نه این‏که مردم در حکومت وارد نیستند و نمی‏توانند دخالت کنند و ما به آن معنی حکومت مردم بر مردم که ان الحکم الالله نباشد این نمی‏شود، در اسلام حکومت خدا بر مردم است حکومت احکام شرع بر مردم است و از جمله همین مسأله ولایت فقیه است لذا بنده با این اصل تا آن مطلب ریاست‏جمهوری و نقش فقیه در اینجا کاملًا معلوم نباشد، مخالفت دارم.
نایب رئیس- آقای یزدی فرمایشی دارید؟
یزدی- یک نکته در فرمایش آقای دستغیب بود اگر اجازه بفرمایید عرض کنم. (نایب رئیس- بفرمایید.) ایشان فرمودند اگر انحراف در دستگاه رهبری به وجود آمد چه باید کرد و اعلام فرمودند که از طریقی که خود رهبر یا شورای رهبری آمده است از همان طریق یعنی خبرگان، تغبیری بود که ایشان فرمودند. در اینجا بعضی از دوستان فرموده‏اند که می‏شود از طریق شورای نگهبان هم که از جهات مختلف هم پایه مردمی و هم پایه الهی دارد به عهده او گذاشته شود، یکی این مطلب بود که معمولًا اگر به آن توجه شود مسأله حل می‏شود. مسأله دوم این است که آقای صافی فرمودند و جمهوریت را اصولًا خواستند رد کنند یعنی مکتب را این‏طور مطرح فرمودند که انتصاب است در حالی که یک ملتی مکتب را قبول کرد که اسلام است و بعد آن ملت کاندیداها را قبول کرد و بعد رهبر امضاء کرد دیگر مسأله حل می‏شود و به نظر من اشکالی که ایشان دارند رفع می‏شود.
نایب رئیس- آقای خامنه‏ای تذکری دارید؟ بفرمایید.
خامنه‏ای- من موافق مشروط هستم ولی چون موافق صحبت کرده چند تذکر هست اگر لازم می‏دانید بگویم.
نایب رئیس- بفرمایید.
خامنه‏ای- عرض کنم که این موضوع در گفته‏های دیگران هم بود یکی این‏که ما وظایف و اختیارات رهبری نوشته‏ایم و این وظایف و اختیارات رهبری مفید حصر است. ما در اینجا در مقام بیان هستیم و تمام موارد وظایف و اختیارات را داریم بیان می‏کنیم بنابراین اشکال آقای صافی زنده می‏شود به دلیل این‏که ما تعیین فقهای شورای نگهبان را مربوط می‏دانیم به نظارت و وساطت فقیه در حاکمیت خدا در مقننه، نصب عالی‏ترین مقام قضائی، البته من بر این ایراد «عالی‏ترین مقام» باقی هستم که اصطلاح آن چیزی را که اراده کرده‏اید نمی‏فهماند این بند هم ناظر به نظارت و دخالت فقیه در قوه قضاییه است نیروهای مسلح و بقیه موارد هم که مربوط به او می‏شود اینها همه اختیاراتی هستند غیر از مجریه، نسبت به دخالت فقیه در مجریه که عمده معنای ولایت هم همان است اینجا اگر نباشد با توجه به آن حصری که هست این اشکال ایجاد می‏کند. یا عبارت را باید از اختیارات و وظایف فرمانده کل نیروهای مسلح که باید طبق روال قانون‏گذاری «عبارت است از» باشد و بعد بر شمارد به هر حال این «عبارت است از» از دو نقطه بهتر است و ممکن است که اگر این‏طور نباشد اشکالاتی به وجود بیاورد مدت‏ها است در یک ماده قانونی دادگاه‏ها غلط حکم می‏کردند به دلیل این‏که در آن مجموعه غلط چاپ شده بود. عرض کنم در دو مورد «تعیین» آورده شده است یکی تعیین رئیس کل و تعیین فرمانده کل‏
</section>
<section type="page" number="1163">
سپاه این تعیین بدون از ...
مکارم شیرازی- آقای رئیس مگر اصل دوم مطرح است؟
نایب رئیس- آقای خامنه‏ای اجازه بدهید ما اول بحثمان را روی اصل اول تمام کنیم.
خامنه‏ای- پس من نظرم را خلاصه می‏گویم، برای این‏که حصر را می‏رساند پس دخالتش را هم در قوه مجریه باید اینجا بیاورید.
نایب رئیس- آقای دکتر غفوری بفرمایید.
گلزاده غفوری- من به نظرم می‏رسد که آن تصوری که ما از رهبر و رهبری داریم با توجه به این‏که هم تکیه‏گاه مردم است و هم در وبقع اکثریت مردم آن‏طور که بیان شد پشتوانه طرفداری از رهبر و در واقع افکار عمومی هستند و به نظر من این مواد تمام آن جهات را به طور جامع بیان نمی‏کند و چون امری است بسیار مهم یک طرح سه اصلی تهیه شده که البته من وارد این موضوع نمی‏شوم برای این‏که در اصلش من یک بحث دارم و همان‏طور که گفتم نگران وضع آینده هستم و نمی‏توانم نگرانیم را هم در اینجا تبیین کنم و مثل این‏که دوستان و برادرانمان هم این‏طور می‏خواهند که این اصل اینجا یک جوری تصویب بشود و چون بستگی به سرنوشت آینده دارد من دلم می‏خواست یک روز در جلسه خصوصی حرف‏های دیگری که دوستان دیگر دارند و آنها هم واقعاً می‏خواهند مؤلف مکتب نظام اسلامی باشند یک طوری بشود که این حرف‏ها بیان شود حالا هر جوری که حضرات صلاح بدانند عمل کنند تا به نفع اسلام باشد. به نظر من این اصل آن جامعیت را ندارد که ولایت فقیه در این سه مورد خلاصه بشود من می‏گویم اداراه امور کشور غیر از اینها مسائل دیگری هم دارد و رهبری در اینجا آنها را شامل نمی‏شود و مثل این‏که یک حصری هست به طور خلاصه من این اصل را ناقص می‏بینم.
نایب رئیس- آقای رشیدیان بفرمایید.
رشیدیان- همان‏طوری که جناب صافی فرمودند و قبلًا هم در جلسات مشترک بحث کافی شده، فرماندهی کل قوا را قبلًا آن پیش‏نویس قانون اساسی به دست رئیس‏جمهور داده بود و در اینجا چه اشکالی داشت با این‏که رئیس‏جمهور یک فرد مجهول الهویه‏ای یا اصلًا فاقد صفاتی بود که ما برای فقیه قید کردیم از عدالت، تقوا و پرهیزگاری چه دلیلی هست که این فرماندهی کل قوا را به ایشان ندادیم و در اینجا تجزیه‏اش کرده‏ایم و هر آن‏که این اصل را مرتباً واریز کرده‏ایم و دو مرتبه نوشتیم می‏بینیم که بعضی از مسائل از آن حذف شده اول اعلام جهاد و بسیج عمومی به دست رهبر بود بدون قید و شرط و در آنجا عرض کردم که اگر اعلام جنگ و جهاد و بسیج عمومی به دست رهبری باشد یعنی تمام توده و ملت ایران به فرمان رهبر به حرکت در می‏آیند آن وقت فرماندهی کل قوا یا قسمتی از آن به دست جناب رئیس‏جمهور یا رئیس ستاد ارتش باشد منهای رهبر یک تضادی ایجاد می‏شود او می‏گوید من صلاح نمی‏بینم جنگ و جهاد بشود و یک تضاد ایجاد خواهد شد آمده‏اند به پیشنهاد شورای‏عالی دفاع و بعد، انحراف. (سبحانی- اصل دوم که مطرح نیست.) این دو اصل با هم هستند ما که بچه نیستیم یکی هستند و یک روح مشترکی دارند یعنی اصل اول با دوم دوتا است؟ می‏گوید فرماندهی عالی کل نیروهای مسلح به ترتیبی که در فصل مربوط به دفاع ملی خواهد آمد و بلافاصله اصل دوم را آورده‏اند این دو
</section>
<section type="page" number="1164">
اصل مربوط به هم هستند. معرفی کاندیداهای ریاست‏جمهور یا نصب او حذف شده چرا حذف شده؟ رئیس‏جمهوری که فقط ایرانی باشد و مسلمان باشد او باید به وسیله فقیه معرفی بشود آقایان می‏گویند که فقیه مصداق ندارد. مفهومش را با آن بحث‏هایی که قبلًا کردیم قبول داریم. این آیا محکوم کردن مذهب نیست؟ آیا این فرد خودش با دست خودش و با دلیل خودش مکتبش را محکوم نمی‏کند؟ این سخن مارکسیست لنینیست‏ها و کمونیست‏ها نیست که همه مکاتب را رد می‏کنند ومی‏گویند که جنبه ذهنی دارد وجنبه ارتجاعی وایده‏آلیستی دارد؟ به علاوه حالا من یک سؤال می‏کنم آقایان الان مصداق ریاست‏جمهوری را تعریف می‏کنند چه کسی هست؟ ما مصداق ولایت فقیه را الان داریم چون آیت الله الان هستند مثل شیر هم زنده‏اند و ان شاء الله و به یاری حق وبه کوری چشم دشمنان زنده خواهد بود، اما شما مفهوم ریاست‏جمهوری را می‏گویید ما هم قبول داریم اما مصداق ندارد مصداق ریاست جمهوری کیست؟ آن آقایی است که می‏گوید امید ملت ایران، آقای دکتر شیبانی شما نمونه اعلا را به دولت دادید بگذارید ما در حضور ملت ایران این حرف‏ها را نزنیم آن امیدی که ما داشتیم البته امام اجازه نداد ومن از هیچ کس جز خدا نمی‏ترسم. معرفی کاندیداها باید به دست رهبر باشد بعد تعیین فرماندهان عالی نیروهای سه‏گانه به پیشنهاد شورای‏عالی. باز هم با پیشنهاد او حتی نه با مشورت او تشکیل سازمان امر به معروف ونهی از منکر که می‏تواند یک نیروی تنظیم‏کننده‏ای باشد در دست رهبر این هم حذف شده باز در اصل قبلی هم این مسائل بود و یکی پس از دیگری حذف شده است. بعضی‏ها می‏گویند که آقا ما نگرانی داریم از مردم و من عکس آن نگرانی را دارم که اگر ما بیاییم قدرت امام خمینی را که فرماندهی عالی کل قوا را اعمال کرده چه در پاریس که به ارتش گفت فرارکنید ودیدیم که همه فرار کردند وارتش پانصد هزار نفری به اضافه البته مستشاران آمریکایی یک باره فرو ریخت و وقتی به ایران تشریف آورند آن فرماندهی قوا را اعمال کردند ما حالا بیاییم این فرماندهی کل قوا را که طبیعتاً ازانقلاب به دست آورده و به صورت طبیعی در قدرت امام خمینی هست این را محدود بکنیم وقید بزنیم آیا مردم دنیا به ما نمی‏خندند که شما دارید رهبری را که دارد جلو می‏رود و انقلاب را سریع پیش می‏برد قدرتش را محدود می‏کنید وشیری را آورده‏اید و در قفس کرده‏اید و این چه ریاست‏جمهوری است که در آینده به وجود می‏آید که ما به او ایمان داریم و اطمینان داریم و این چه غولی است که از فقیه ساخته‏اند که ما نمونه اعلایش را در بین فقهای خودمان می‏بینیم، آنها امتحان‏شان را داده‏اند الان باز همین جا تکرار می‏کنم ملت ایران شاید روی هیچ فردی مثل دولت بازرگان انگشت نمی‏گذاشت ازمؤمن و متعهد و مخلص وهیچ قدرتی هم به قول شما در آینده مثل آیت الله خمینی به وجود نمی‏آید ببینید الان این ترک‏هایی که به وجود آمده می‏گویند از دولت است. (موسوی قهد ریجانی- آقای رشیدیان این مربوط به اینجا نیست.) مربوط به همین جاست آقای موسوی، بگذار حرفم را بزنم چرا نمی‏گذارید صحبت کنم ما در مقابل رئیس سازمان امنیت نمی‏ترسیدیم شما پدر مردم را در آوردید در اینجا معنی ندارد الان می‏گویند کمیته‏ها، پاسداران، پاسدارها را بد نام کرده‏اند، کمیته‏ها را به دست دوست مارک زده‏اند و اینها کسانی بودند که انقلاب را پیش بردند دولت می‏بایست بعد از انقلاب، انقلابی عمل می‏کرد، نکرد اما آن‏که در خط امام بود انقلابی عمل کرد این شکاف و این ترک مال آنجا است نه مال امام هست نه مال کمیته هست نه مال پاسداری است که در خاک و خون خودش‏
</section>
<section type="page" number="1165">
عاشقانه می‏غلطد. پاسداران ما در کردستان نان خشک هم گیرشان نمی‏آید روی زمین و در سرما می‏خوابند آن وقت آیا جنایت نیست که ما بیاییم اینجا پشت میزها بنشینیم و بگوییم پاسدار و کمیته و نمایندگان امام، هر ساعت آنها را بکوبند اصلا قدرت مال توده و مال امام هست و بقیه هرچه هست طفیلی هستند بنابراین اگر می‏گویند این ترک هست به واسطه این است که امام و کسانی که درخط امام هستند همین‏ها انقلابی عمل می‏کنند و دیگران فقط وعده سر خرمن می‏دهند و سوره الرحمن تفسیر می‏کنند این مسأله و مسأله دیگری که گفتند درباره کودی که اگرغذای مقوی به او بدهند نمی‏تواند تحمل بکند برعکس من می‏گویم انقلاب ما به قول آن پاسدار رشید ما در آبادان که وقتی شهید شد ازجیبش این کاغذ در آمد خطاب به پاسداران «برادران عزیزم، انقلاب ما چهار ماهه است این کودک چهارماهه را ازآفت‏های زمینی و زمانی هوا، سرما، گرما محفوظ نگه دارید.» ما این انقلاب هشت ماهه‏مان را از دست رهبر از دست این پدر دلسوز بگیریم و به دست چه عناصری بسپاریم و چه اطمینانی داریم که این بچه سینه پهلو نکند؟ بنابراین فرماندهی کل قوا رویش بحث شده است بعضی‏ها می‏گویند مردم نگرانند، بله ما نگرانیم که اگر اصل ولایت فقیه با تمام مشخصاتش که در حدیث و قرآن و سیره پیامبر و ائمه آمده است پیاده نشود ملت به آن رأًی نمی‏دهد، شما با چه کسانی تماس دارید یک عده روشنفکران لوکس آنها همیشه ناراضی هستند آنهایی که در کافه تریاها می‏نشینند و به خیال خودشان گپ مردم را می‏زنند، حرف مردم را می‏زنند، اما خون مردم را می‏نوشند شما با توده با همان پابرهنه‏ها، آن سیگارفروش‏ها، بلیط فروش‏ها، آب حوضی‏ها، این کشاورزها، کارگران تماس بگیرید ببینید آنها عاشقانه گرد اسلام و گرد مکتب می‏چرخند یا نه، این چه مکتبی است شما رویتان نمی‏شود پیاده‏اش کنید؟ مکتب اگر قابل پیاده شدن هست از سر تا ته همه قابل پیاده شدن است ریشه دارد، شاخ و برگ دارد، ثمر دارد، همه اینها با هم است برنامه اسلام باید مجموعاً پیاده شود بدون کم و زیاد اگر هم قابل پیاده شدن نیست خیلی خوب خداحافظ تا ما هم برویم یک مکتب ماتریالیستی بگیریم و یک مکتبی را برای خودمان ابداع بکنیم. این مکتب قابل پیاده شدن است مصداقش هم امام خمینی است و خداوند برای به وجود آوردن امام خمینی برای رهبری همت بیدار و روشن باشد در رحمت خدا باز است و «قالت الیهود یدالله مغلوله» گفتند که دست خدا برای فرستادن پیغمبر بسته است «قل غلت ایدیهم» (نایب رئیس- قل ندارد، غلت ایدیهم.) احسنت خیلی متشکرم. بگو دست‏های خودتان بسته است شما نمی‏فهمید و دریچه چشمتان تنگ است اگر این مکتب، مکتب وحی است مال خداست پس قابل پیاده شدن هست نه جناب‏عالی یا آن آقایی که یک دید تنگی دارد و فقط امروز را می‏بیند وعقل گرد دارد نعوذ بالله خدا به اندازه این عقل گرد او نمی‏فهمد؟
نایب رئیس- بسیار خوب، اجازه بدهید کارمان را سامانی بدهیم که به جلو برود. می‏بینم بیشتر انتقادات، درباره این است که اصل 87 جامع اختیاراتی که آقایان لازم می‏دانند نیست. پس اجازه بدهید امروز این مقدار اختیارات را که در این اصل گنجانده‏ایم نظرخواهی کنیم و با دست راًی بگیریم بعد از این‏که از این بندها گذاشتیم، اگر وقت بود ببینیم چه پیشنهادهای تازه‏ای می‏رسد تا آنها را مورد رسیدگی قرار دهیم. از برادرمان آقای دکتر غفوری هم خواهش می‏کنم پیشنهادهایشان را که در تکمیل این اصل است، کتباًمرقوم بفرمایند.
</section>
<section type="page" number="1166">
هاشمی‏نژاد- اگر اجازه می‏فرمایید یک تذکر لازمی در همین جا دارم که باید عرض کنم.
نایب رئیس- اگر پیشنهادی دارید کتباً مرقوم بفرمایند.
هاشمی‏نژاد- تذکری دارم که باید در جلسه علنی گفته شود اگراجازه نمی‏فرمایید بحث جدایی است.
نایب رئیس- پس اگر اجازه بفرمایید ما کارمان را بدین ترتیب دنبال کنیم که بند بند هر یک از این اصول را مطرح کنیم و مورد نظرخواهی قرار بدهیم و اگر کسری داشتیم، بتوانیم در همین جلسه عبارات کسری را تنظیم کنیم و اگر در همین جلسه ممکن نشد در جلسه فردا صبح تنظیم شود تا لااقل در این مورد کاری انجام گرفته باشد. (حجتی کرمانی- روی کدام یک از این دو اصول که در دستور جلسه است، صحبت می‏فرمایید؟) فعلًا بند بند نظرخواهی می‏کنیم. الان بند 3 اصل 87 و شرح این بند که در اصل بعدی آمده است، مطرح است. چون در جلسه قبل روی بندهای یک دو اصل 87 نظرخواهی شده بود دوباره آن را مطرح نمی‏کنیم.
حجتی کرمانی- در بند 3 اصل 87 یعنی فرماندهی عالی کل نیروها نوشته‏اید که به ترتیبی خواهد بود که در فصل مربوط به دفاع ملی خاهد آمد. پس شما در واقع باید اصل بعدی را اول نظرخواهی کنید و بعد به سراغ موضوعات بعدی بروید.
نایب رئیس- بلی، یعنی «به ترتیبی که خواهد آمد» عبارت است از اصل بعدی.
منتظری- تا شما اصل 87 را تکمیل نکنید حق ندارید به اصل بعدی بپردازید.
نایب رئیس- نه آقا، ایرادی ندارد که اصل بعدی را نظرخواهی کنیم.
منتظری- نه آقا ندارد، باید اصل 87 تکمیل شود بعد سراغ اصل بعدی بروید رودربایستی نداریم، ما کلاه سرمان نمی‏رود.
نایب رئیس- آقای منتظری، ما راًی‏گیری نمی‏خواهیم بکنیم فقط نظرخواهی می‏کنیم.
دکترآیت- من هم نوبت گرفته‏ام، چند کلمه عرض دارم.
نایب رئیس- بلی، اسمتان اینجا هست، نوبت شما هم می‏رسد. به هر حال الان اصل 87 مطرح است و ما داریم نظرخواهی می‏کنیم و تا این اصل را تکمیل نکنیم ونظر آقایان تأمین نشود با ورقه راًی‏گیری نخواهیم کرد، منتها روش ما در اصولی که بندهای متعدد دارد این است که روی هر بندی در جلسه نظرخواهی می‏کنیم تا وقتی خواستیم با ورقه اخذ راًی کنیم راًی به اندازه کافی داشته باشیم ودچار ابهام و اشکال نشویم، و چون اظهار نظر در بند 3 اصل 87 موکول است به اظهار نظر درباره بندهایی که در اصل وظایف واختیارات فرماندهی کل نیروهای مسلح آمده است یعنی اعم از این‏که شما اصل 87 را منحصر به این سه بند بدانید و با چند بند دیگر هم به آن اضافه کنید، وقتی بخواهید روی بند 3 این اصل راًی بدهید، باید روی اصل بعدی که به همین علت هم در دستور جلسه امروز قرار داده‏ایم، نظرخواهی بکنید تا بدانید که فرماندهی عالی کل نیروها دارای چه وظایف و اختیاراتی هست و با علم به این موضوع به بند اصل 87 رأی بدهید.
منتظری- بند 3 اصل 87 مربوط به اصل بعدی است پس باید در آخر رسیدگی شود. ما باید بندهای دیگری که در اصل 87 هست رسیدگی کنیم بعداً آن بندی که مربوط
</section>
<section type="page" number="1167">
به اصل بعدی می‏شود بحث و بررسی کنیم.
موسوی تبریزی- تأیید بحث هم همین است تمام اختیارات و وظایف فرمانده را اول معین بکنید بعد آن‏چه که احتیاج به شرح دارد درآخر ذکر کنید.
دکتربیت اوشانا- به نظر من اگر کلمه اختیارات برداشته شود و بنویسید «وظایف عمده رهبری» اشکال همه آقایان رفع می‏شود.
منتظری- نه، رفع نمی‏شود. همه وظایف و اختیارات باید گفته شود.
نایب رئیس- آقای طاهری اصفهانی مطلبی بود؟
طاهری اصفهانی- اگردر اینجا گفته شود «وظایف و اختیارات رهبری به غیر از آن‏چه در قو مجریه خواهد آمد» عبارت درست می‏شود.
نایب رئیس- خوب، حالا که همه بدون نوبت صحبت می‏کنند آقای هاشمی‏نژاد شما چرا صحبت نکنید؟ بفرمایید.
هاشمی‏نژاد- تذکرم، تذکری است در رابطه با آن‏چه که درمجلس می‏گذرد و این خواست من تنها نیست، بلکه خواست اکثر دوستان است که در اینجا منعکس می‏کنیم. متأسفانه عملا تجربه نشان داده که تعدادی از دوستان علیرغم همه احترامی که به آنها می‏گذارم، گاهی از اوقات برخلاف آن‏چه که قرار گذاشته شده صحبت می‏کنند، به این معنی که مثلا بنا نیست از زبان دیگران حرف بزند ولی از زبان دیگران صحبت می‏کنند. شماهایی که برای انسان‏ها ارزش و احترام قائل هستید چطور ممکن است به خودتان اجازه بدهید به افرادی که در حضورتان هستند، از آنها صحبت کنید؟ من می‏خواهم تکلیف این مسأله را خود جناب‏عالی روشن بفرمایید. آیا ما خودمان می‏توانیم در این‏گونه موارد ازخود دفاع کنیم یا می‏توانیم این کار را به حضرت‏عالی واگذار کنیم وشما این مهم را به عهده بگیرید؟ روی این اصل حدود بیست ساعت صحبت شد. (عده‏ای از نمایندگان- خیلی بیشتر.) و تعدادی از برادران عزیزمان که مورد اکرام ما هم هستند در آن جلسات تشریف داشتند، آنها مطلبشان را در آن جلسات بیان نمی‏کنند ولی بعد می‏آیند در جلسه علنی و مرتب طرح و پیشنهاد ارائه می‏دهند و یا بعضی از دوستان می‏گویند در این مورد نگرانیم. خوب، این دوست عزیز چند بار نگرانی خود را در جلسه علنی ابراز فرمودند، یا اجازه بفرمایید ایشان تشریف بیاورند و صریحاً نگرانی خود را بیان کنند و کسی هم بیاید شاید بتواند نگرانی ایشان را جواب بگوید، واگر این برادر عزیز مصلحت نمی‏داند که نگرانی خود را در اینجا بفرمایید چه بهتر که در این مدت دو سه روزی که این مسأله در جلسات متعدد مطرح بود نگرانیشان را می‏فرمودند. به علاوه ایشان می‏فرمایند که گویا قرار است خیلی سریع این اصل تصویب شود، مثل این‏که آدم زنده قیم و وصی لازم ندارد. به هر حال ما هم انسان هستیم درک و فهم داریم، مطالعه و بررسی می‏کنیم، اگرایشان نگرانند دلیل این نیست که همه نگران هستند. متأسفانه از این تریبون مجلس کراراً استفاده منفی شده است و استفاده مثبت کمتر شده مگر امروز که آقای رشیدیان کمی صحبت کردند که متأسفانه ایشان هم مورد اعتراض قرار گرفتند. تقاضا می‏کنم اگر قرار است شما از حق دیگران در این موارد دفاع بفرمایید و از آقایان خواهش کنید که از زبان خودشان صحبت کنند نه از زبان دیگران، وبعد این اصول را هم به آقایان یادآوری کنید که برای رعایت وقت دیگران، این کار را نکنند و مسائلی را که در ذهن خود آنها است به نام مجلس و به نام خبرگان در سطح‏
</section>
<section type="page" number="1168">
مملکت و بین عموم مردم منعکس نکنند. من امروز پیشنهادی راکه چندی پیش آقای مشکینی فرمودند، تکرار می‏کنم که مقداری از مسائل که الان در جامعه ما مطرح است و این مسائل باید برای جامعه بازگو شود هر کس میل دارد بیاید و روی آنها صحبت کند. متأسفانه ما جنبه‏های مثبت را رعایت نمی‏کنیم به این معنی که عده‏ای از دوستان برای این‏که وقت مجلس کمتر گرفته نشود کمتر صحبت می‏کنند ولی آنهایی که احیاناً نظر منفی دارند و حق هم دارند که نظری داشته باشند هرچه می‏خواهند و هر مقدار که می‏خواهند صحبت می‏کنند. ایرادی نیست، ولی اگر قرار است این‏طور باشد باید به طرف مقابل هم حق بدهید مطالبش را بگوید، تا مردم فکر نکنند این نگرانی واقعاً مال همه نمایندگان مجلس است. ما موقعی نگران هستیم که این انقلاب را بدهیم به دست کسانی که در این مدت هشت ماهه تجربه نشان داده آن‏گونه که باید، نمی‏توانند عمل کنند. مسأله ولایت فقیه این است که اگر امروز این را در قانون اساسی ننویسیم، فردا امام خمینی هم اگر بخواهد در یک موضوعی اظهار نظر کند می‏گویند تو مقام غیر مسؤولی وحق نداری اظهار نظر بکنی. ما می‏خواهیم پای ولایت فقیه را به دولت و حکومت بکشانیم تا فردا به فقیه نگویند که تو آدم غیر مسؤولی هستی ونمی توانی اعتراض بکنی. به هر حال در مورد این مسائل که عرض کردم ومسائل دیگری که گاهی پیش می‏آید یا خود شما به موقع دفاع کنید یا یک برنامه‏ای قرار بدهید و یا از آقایان خواهش کنید اگر صحبت می‏کنند از زبان خودش صحبت کنند و به دیگران کاری نداشته باشند، چون دیگران هم عقل و شعور دارند و نه نسبت به آینده نگرانند، نه نسبت به این مسأله تشویش دارند، ونه می‏خواهند این مسأله باعجله رد شود. عرض دیگری ندارم.
نایب رئیس- طبیعی است که وقتی می‏گوییم تا امروز نزدیک به سی ساعت در این باره در این دور جدید بحث شده، غیر از بحثی که به مدت یک هفته در گروه چهارم انجام گرفته بنابراین فرصت‏ها بوده تا هر یک از دوستان هر نظری دارند بگویند. انصاف این است که بگوییم فرصت برای اظهار نظر نبوده مسأًله‏ای است که فکر نمی‏کنم مورد قبول و تأیید همه باشد. بلی، همیشه گفته شده که اظهار نظرها بدون مقدمه و مؤخره باشد، بدون حماسه و شعار باشد و واقعاً حالت استدلال و روشنگری وتبیین داشته باشد تا وقت کمتر ضایع شود و نتیجه بیشتر به دست آید و اگر این اصل رعایت می‏شد و بشود، طبعاً از این مقدار وقت که در اختیار است می‏توانستیم و می‏توانیم نتایج بیشتری بگیریم.
اظهار نظرها به حد کافی شد همه گفتیم تا این اصل با تمام قیودش تصویب نشود، به اصول دیگر نمی‏پردازیم. شما باید این اصل را با تمام قیودش به طوری که دست فقیه در هیچ جا بسته نشود بگذارید و تصویب کنید تا ما وارد بحث در اصول بعدی شویم این مطلب زبان حال اکثریت قریب به اتفاق برادران در اینجا هست‏
نایب رئیس- یک قسمت‏هایی از این اصل پس از مذاکرات مفصل آماده شده است من از مجلس سؤال می‏کنم که اگر نظرتان این است که ما می‏توانیم بند 3 را که خود به خود مستلزم طرح اصل بعدی که مبین این اصل هست مطرح کنیم و حتی کل حال هم وقتی بخواهیم روی اصل 87 راًی‏گیری کنیم، چون همان‏طوری که عرض کردم اصل بعدی مبین بند 3 این اصل 87 است به همین دلیل هم بدون شماره در دستور جلسه امروز آوردیم. به هر حال این مقدار از این اصل تا امروز شکل‏
</section>
<section type="page" number="1169">
گرفت و آماده شد برای طرح در جلسه علنی. آقایان در پایان جلسه صبح با چیزی نزدیک به اتفاق آراء آن را تأیید کردند. اگر آقایان تأیید می‏کنند که این بند 3 و قسمت بعد را در همین جلسه رویش نظرخواهی کنیم و تمام کنیم و تکمیلش را به دنباله این بند اضافه کنیم، یعنی با ورقه نسبت به اصل 87 رأی نگیریم تا آن‏چه که به نظرتان ناقص می‏آید تکمیل کنیم، و همین کار را ادامه بدهیم. (دستغیب- در همین جلسه تکمیلش کنید.) ولی اگر آن سوء ظن و بدگمانی که اشاره شد وجود دارد که اصولا نه، حتی به بند 3 و اصول مربوط به آن هم بپردازیم پس اجازه بدهید جلسه را تعطیل کنیم و به جلسه گروه‏ا برگردیم و پس از آن‏که آن را تکمیل کردیم دوباره به جلسه علنی برگردانیم والا به این ترتیب که دارید عمل می‏کنید این جلسه در حقیقت تکرار مطالب جلسه روز پنجشنبه خواهد بود.
صدوقی- شما بیش از یک ساعت و چهل دقیقه هنوز وقت دارید اگر پیشنهاد تکمیلی هست داده شود و در همین جلسه نتیجه قطعی بگیریم.
نایب رئیس- پس موافقید به این‏که همین مقدار که تهیه شده بند بند مطرح کنیم و رویش نظرخواهی بشود بعد به مقدار وقتی که داریم تا آنجا که ممکن است آن را تکمیل کنیم و کارمان را به جلو ببریم. با این مسأله موافقید؟ (منتظری- من مخالفم.) آقای منتظری مخالفند، پس من از مجلس سؤال می‏کنم.
حجتی کرمانی- یک سؤال اینجا هست و آن این‏که اصل بعدی یک اصل جداگانه است همان‏طوری که آقای منتظری فرمودند تا اصل 87 تصویب نشود و از آن نگذریم اصلا نمی‏توانیم به اصل بعدی بپردازیم.
نایب رئیس- امر دایر است به این‏که کلیه این وظایف را داخل این اصل کنید، یا از نظرحسن تنظیم بگویید: «بند 3- فرماندهی کل نیروهای مسلح به شرحی که در فصل مربوط به دفاع ملی خواهد آمد». منتها برای این‏که این «خواهد آمد» حالا مستلزم ابهام می‏شود، ولی بعد ازآن‏که اینها یکجا چاپ شد دیگر ابهام نیست، یعنی حالا که هنوز چاپ و تنظیم نشده، مبهم به نظر می‏رسد، بنابراین قرارشد فعلا آن اصل را رویش نظرگیری کنیم و رأی بگیریسم که این «خواهد آمد» در متن آینده، از نظر رأی شما «آمده است» باشد، منتها تنظیم عبارات را متناسب با متن نهایی تهیه کرده‏ایم، ولی مطلب را متناسب با رأی دادن و فکرمی‏کنم یک مطلب خیلی ساده و روشن است و برای هر شنونده قابل فهم. اینجا ما یک بندی داریم در اختیارات و وظایف رهبری که می‏گوید یکی از وظایفش فرماندهی کل نیروهای مسلح است، به شرحی که خواهد آمد. کسی که می‏خواهد رأی بدهد باید بداند که این «شرحی که خواهد آمد» اصل 125. یعنی شما آقای نماینده‏ای که می‏خواهی رأی بدهی بدان که اصل 125 این اصل خواهد بود، مطلب خیلی روشن است.
منتظری- این بند 3 به اصل دیگر مربوط است ولی بندهای دیگر مربوط نیست ما اول آنها را که مربوط نیست تصمیم‏گیری می‏کنیم و بعد به این بند می‏پردازیم.
مسأله‏ای که اصل بعدی ترتیبش چگونه خواهد بود، اصلا مطرح نفرمایید این مطلب، به این صورت نظرخواهی بشود، برای تکمیلش بعداً صحبت می‏شود و این‏که اصل‏
</section>
<section type="page" number="1170">
کجا واقع می‏شود، بگذارید برای مرحله بعد.
نایب رئیس- دوستانی که موافقند که نظرخواهی را برای بند 3 و اصل که مبین بند 3 است، الان ادامه بدهیم، لطفاً دست بلند کنند. (چهل وسه نفردستشان را بلند کردند.) بنابراین اکثریت تام جلسه نظرشان این است که ما کارمان را ادامه بدهیم.
دکترآیت- یک توضیح دارم وآن این‏که ما در اینجا نوشته‏ایم فرماندهی عالی کل نیروهای مسلح، صبح هم بحث شد که این را به طور مقید یا غیر مقید بنویسیم. من معتقدم یک بار این مطلب را بدون قید به رأی بگذاریم اگر رأی آورد به تمام بحث‏ها خاتمه داده می‏شود.
رشیدیان- معرفی کاندیدهای رئیس‏جمهوری در اینجا مشخص نشده.
نایب رئیس- اجازه بفرمایند آن چیزی را که مجلس به آن رأی داد یعنی ادامه کار جلسه، به همین ترتیب کارمان را ادامه بدهیم و به جلوبرویم. ما برای این‏که وظایف و اختیاراتی که فرماندهی کل نیروهای مسلح دارد روشن کنیم، اول به سراغ اصل بعدی می‏رویم و یک یک بندها را بررسی و نظرخواهی می‏کنیم، بعداز این‏که معلوم شد این بندها رأی کافی دارد یا نه، دوباره به سراغ اصل 87 می‏آییم. بنابراین بند یک اصل بعدی یعنی «تعیین رئیس کل ستاد مشترک» مطرح است در این مورد نظری دارید؟
حجتی کرمانی- من باز هم تذکر می‏دهم که کار شما برخلاف آیین‏نامه است و تکرار می‏کنم تا اصل 87 تصویب نشود شما نمی‏توانید به اصل بعدی بپردازید.
قرشی- ما خودمان الان رأی دادیم که کارمان به همین ترتیب جلو برود.
نایب رئیس- آقای مکارم شما روی این بند صحبتی دارید؟
مکارم شیرازی- منظور از «وظایف و اختیارات» چیست؟ اگر منظور از «وظایف» این است که حتماً باید کارش را انجام بدهد و «اختیارات» معنایش این است که اگر مصلحت دید انجام می‏دهد، پس اینها که شما در این اصل ذکر کرده‏اید جزء وظایف است یا اختیارات؟ من فکر می‏کنم منظور شما «وظایف» است، پس کلمه «اختیارات» را حذف کنید تا ابهامی پیش نیاید. در غیر این صورت این عبارت معنایش این است اگر مصلحت دید شورای‏عالی فرماندهی را تشکیل می‏دهد و اگر مصلحت ندید تشکیل نمی‏دهد.
رشیدیان- وظایف و اختیارات در برابر مسؤولیت است، این یک چیز بدیهی و روشن است.
نایب رئیس- آقای رشیدیان خواهش می‏کنم با نوبت صحبت کنید اینجا اسم عده‏ای از دوستان قبل از شما هست که هنوز صحبت نکرده‏اند.
رشیدیان- شما به مخالف اجازه صحبت می‏دهید ولی نوبت به موافق که می‏رسد می‏فرمایید آیین‏نامه رفتار شود. ما هر وقت برای صحبت اسم نوشتیم، نوبتمان نرسید.
نایب رئیس- آقای فارسی در مورد مطلب آقای مکارم توضیحی دارید بفرمایید.
فارسی- ما می‏دانیم در نظام حقوقی اسلام هیچ کس دارای حق و اختیار نمی‏شود مگر این‏که ادای وظیفه کند، به همین جهت در این اصل یک سلسله وظایف و در عین حال یک مقدار اختیارات هم هست.
دکترآیت- من معتقدم اولا بنویسیم: «از وظایف و اختیارات فرمانده کل نیروهای مسلح» برای این‏که اگر در اصل این‏طور ننویسیم اشکالات زیادی به وجود می‏آید، چون ما در
</section>
<section type="page" number="1171">
این اصل مقداری از وظایف را ذکر کرده‏ایم تا وقتی بنویسیم «از وظایف و اختیارات» یعنی رهبر وظایف واختیارات دیگری هم ممکن است داشته باشند که در اینجا ذکر نشده است. مطلب دوم در مورد تعیین رئیس کل ستاد مشترک بنویسیم «عزل و نصب رئیس کل ستاد مشترک» که دقیقاً در اینجا مشخص شود عزل و نصب هر دو به عهده رهبر است.
هاشمی‏نژاد- من فکر می‏کنم بهتر است «اختیارات» را مقدم بر «وظایف» بگذارید.
نایب رئیس- خوب، آقای موسوی تبریزی سؤالی بود؟ (موسوی تبریزی- من با این مخالفم.) با کدام یک مخالفید؟ آیا در این بند «تعیین رئیس کل ستاد مشترک» نظر مخالف دارید؟
موسوی تبریزی- من معتقدم وظایف واختیارات فرمانده کل نیروهای مسلح، فقط این پنج بند نیست.
سبحانی- آقای موسوی، در اینجا پنج وظیفه آمده است، شما وظایف دیگری را هم اگر به نظرتان می‏رسد پیشنهاد بکنید. پس شما با این اصول که مخالف نیستید.
نایب رئیس- آقای مدنی فرمایشی دارید؟
مدنی- من پیشنهادی خدمتتان فرستادم چرا به آن توجهی نمی‏شود؟
نایب رئیس- پیشنهاد آقای مدنی در بند 3 اصل 87 است که فعلًا در مورد آن بحث نمی‏کنیم، من آن را نگه می‏دارم وقتی بند 3 مطرح شد آن را مطرح می‏کنیم. فعلا کسانی که با بند یک به این ترتیب «تعیین رئیس کل ستاد مشترک» موافقند دست بلند کنند (39 نفر دست بلند کردند.) پس کسانی که با این عبارت که بنویسیم «نصب و عزل رئیس کل ستاد مشترک» موافقند دستشان را بلند کنند. (اکثراً موافق بودند.) تأیید شد. بند 2 این اصل را می‏خوانم:
 «2- تعیین فرمانده کل سپاه پاسداران انقلاب اسلامی» در این بند سؤال یا نظری هست؟
مکارم شیرازی- مسأله سپاه پاسداران ظاهراً یک پدیده موقت است. (صدوقی- خیر، دائمی است.) مادامی که هنوز ارتش کاملا جا نیفتاده است و در شرایط فعلی، وجود سپاه پاسداران کاملا ضروری است ولی ممکن است در آینده ارتش آنچنان جا بیفتد که متوجه بشویم این دوگانگی لازم نیست. اگر چنین شد همه سپاه پاسداران می‏روند در ارتش اسم می‏نویسند، و ارتشی‏ها هم با اینها برادر هستند و در نتیجه، همه دست به دست هم می‏دهند و وظیفه خود را انجام می‏دهند ولی آن‏چه که در اینجا نوشته شده مفهومش این است که این دو دستگاه همیشه باید به طور مجزا در مملکت وجود داشته باشد. اگر صلاح می‏دانید به این صورت نوشته شود: «مادامی که سپاه پاسداران تشکیل است، تعیین فرمانده کل سپاه پاسداران انقلاب اسلامی».
ربانی شیرازی- هنوز نوبت صحبت به من نرسیده است؟ من از اول نوبت گرفته بودم که حرف بزنم.
نایب رئیس- آقای ربانی، شما در بند قبل نام‏نویسی کرده بودید حالا در این بند هم مطلبی دارید؟
ربانی شیرازی- من از اول تا به حال چندین بار نوبت گرفته‏ام اگر باید در هر یک از بندها جدا جدا نوبت گرفته چرا به دیگران اجازه صحبت می‏دهید؟
نایب رئیس- آنها برخلاف رفتار می‏کنند شما هم اگر می‏خواهید خلاف را تأیید کنید، بکنید.
</section>
<section type="page" number="1172">
آقای حجتی مطلبی دارید؟ (حجتی- من نوبتم را به آقای ربانی شیرازی می‏دهم.) بسیار خوب آقای ربانی شیرازی بفرمایید.
ربانی شیرازی- پاسداران انقلاب اسلامی هستند که پاسدار ایدئولوژی اسلامی هستند یعنی به جای ارتش قبلی که ایدئولوژی نداشت می‏خواهیم سپاهی به وجود بیاوریم تربیت یافته به تأثیر از مکتب و این باقی است و از بین رفتنی نیست. بله ممکن است ارتش به معنای امروز به تدریج به همین نیروی پاسداران تبدیل شود یعنی تعلیم و تربیت سرایت پیدا کند و در درون ارتش برود به طوری که آنها هم علناً سپاه پاسداران بشوند. البته من نمی‏خواهم بگویم که سپاه پاسداران از جهت مکتبی کامل شده‏اند نه، در مسیر تعلیم مکتب هستند و ما می‏خواهیم این مکتب را پایه‏گذاری کنیم تا فردا ارتش کاملا به همین صورت در آید.
یزدی- علت این سؤال و جواب به خاطر این بود که جناب مکارم در جلسه صبح تشریف نداشتند وگرنه عین این سؤال و جواب در جلسه صبح مطرح شد.
نایب رئیس- آقای رشیدیان اگر مطلب تازه‏ای دارید بفرمایید.
رشیدیان- مطلب همین بود که آقای ربانی فرمودند فقط اضافه کنم که الان دشمن از سپاه پاسداران می‏ترسد. علت این است که الان ساواکی‏ها، کمونیست‏ها دشمنان ملت ایران بیشتر به سپاه پاسداران حمله می‏کنند، هم از لحاظ طعنه زدن و پرستیژ اجتماعی و هم از لحاظ کشت و کشتار، علتش همین است که پاسداران پایه عقیدتی و مکتبی دارند و به یاری حق کم کم همه ارتشی‏ها هم چنین خواهند شد. البته ارتشی‏ها زمینه مقدماتی دارند یعنی بالقوه ارتش ما متدین است و رژیم گذشته با حدود چهل و پنج هزار نفر مستشار خارجی آنها را از اسلام و مادر عزیزشان جدا کرده بود بنابراین به تدریج که ارتشی‏ها هم پایه مکتبی پیدا خواهند کرد و به یاری حق با سپاه پاسداران کاملا پیوند خواهند خورد و هیچ دوگانگی وجود نخواهند داشت همان‏طور که الان هم چنین دوگانگی وجود ندارد و هر دو گروه به فرمان امام خمینی علیه دشمنان می‏جنگند.
نایب رئیس- متشکرم، آقای کیاوش شما هم مطلبی دارید؟
کیاوش- انقلاب در حقیقت با سپاه پاسداران یکی است یا به عبارت دیگر ثمره انقلاب، پاسداران انقلاب است. اگر نقش جوانان از جان گذشته را بعد از انقلاب در نظر بگیریم در کشوری که آشفته بود، ارتش متلاشی شده بود، هیچ کس از ناموس ومال وعرضش تأمین نداشت، این جوان‏ها با از جان گذشتگی خاصی زندگی خودشان را وقف انقلاب کردند، هیچ کس نمی‏تواند منکر این باشد سپاه پاسداران همچنان که ثمره انقلاب بوده است همچنان پایدار بماند.
نایب رئیس- آقای حجتی بفرمایید.
حجتی کرمانی- من با فرمایشات آقای ربانی شیرازی صد درصد موافقم سپاه پاسداران یک نهاد انقلابی است که دائمی خواهد بود منتها مسأله‏ای که آقای مکارم طرح کردند این بود که آیا مالا آن دو سازمان مسلح در مملکت خواهند بود یا یک سازمان واحد؟ ما در آینده احتیاج به یک تشکیلات مسلح داریم یا دو تشکیلات؟ و اینها در این اصل روشن نیست و به نظر می‏رسد ما برای همیشه یک ارتش داریم و یک سپاه پاسداران، و من هم مثل آقای ربانی عقیده‏ام این است که این سپاه پاسداران در آینده ارتش را جذب خواهد
</section>
<section type="page" number="1173">
کرد چون در واقع یک ارتش خلقی است ولی یک سازمان واحدی است دیگر لازم نیست سازمان مسلح دیگری هم وجود داشته باشد. اشکال اصلی من این است که چون سپاه پاسداران ربطش با ارتش و نیروهای مسلح روشن نیست و در قانون اساسی هم نیامده است بنابراین در اینجا به آن نمی‏شود رأی گرفت. (نایب رئیس- بعداً خواهد آمد.) چیزی که مبهم است به آن نمی‏شود رأی داد.
اشراقی- عرض کنم آن طوری که آقای مکارم فرمودند با این‏که احتیاج زیادی به پاسداران داریم نمی‏شود در قانون گذاشت که آنها همیشه باشند. در ترکیه آل عثمان یک وقتی یک قشونی درست کرد به نام «ینک چری» بعد مدت‏ها طول کشید تا از دست آنها خلاص شدند بعد از وقایع زیادی توانستند از دست آنها خلاص بشوند، این موضوع را هم در نظر بگیرد.
اکرمی- ضمن تأیید فرمایشات برادرانی که در تجلیل از سپاه پاسداران مطالبی فرمودند خواستم عرض کنم ارتش فکر نکند ما به تربیت‏پذیری آنها اطمینان نداریم و یا به طور کلی آنها را قبول ندارم امیدوارم قریحاً تربیت‏پذیر شوند و در دامن اسلام آن‏چه را که می‏خواهیم انجام بشود.
طاهری گرگانی- راجع به سپاه پاسداران در گروه پنج بحث شده اگر اجازه بدهید من توضیح می‏دهم. (نایب رئیس- توضیح بفرمایید.) راجع به سپاه پاسداران همان‏طوری که آقایان اشاره کردند یک وضع به خصوصی دارد، در عین این‏که نهایت احترام به ارتش می‏شود، ارتش یک وظیفه دارد، فرقی که ارتش با سپاه پاسداران دارد این است که در ارتش قید نمی‏شود التزام به مبانی اسلامی و تربیت یافتن در مکتب اسلام. در ارتش هر گروهی وارد می‏شود تا تعلیمات نظامی ببیند و در آینده به درد این مرز و بوم می‏خورد و چه بسا خودش وسیله‏ای بشود که ما آن سپاه پاسداران را توسط آنها تقویت بکنیم. در پاسدارها مقیدیم که مؤمن به انقلاب و متدین باشند و در حقیقت پاسدار انقلاب این است که در گروه پنجم پاسدار به عنوان یک نیروی مستقل تنظیم شد وهیچ منافات ندارد فقط مسأله کثرت نیروی نظامی مطرح است. البته در آینده این هم تعدیل خواهد شد و وقتی سپاه پاسداران را نیروی مستقلی بشناسیم باید تنظیم کنیم که چقدر سپاه پاسداران لازم دارد چقدر ارتش. لذا اگر آقایان به نیروی پاسداری رأی بدهند استقلالش همین جا حفظ می‏شود.
منتظری- درتأیید فرمایش آقای ربانی دیگر جمله‏ای عرض می‏کنم آن‏که وظیفه اصلی ارتش است حفظ کشور در مقابل اجانب و بیگانگان می‏باشد. ارتش باید با فانتوم و تانک و توپ ومسلسل و این قبیل سلاح‏ها مجهز باشد برای حفظ کشور از هجوم خارجی ولی پاسداران انقلاب حافظ ایدئولوژی اسلام هستند در داخل. چرا انقلاب می‏گوییم؟ انقلاب ما انقلاب اسلامی است پس این دو نیرو دو وظیفه جدا دارند که با هم هیچ تماس و اصطکاکی ندارد.
نایب رئیس- گاهی اوقات بحث‏هایی که شروع می‏شود واقعاً قابل صرف نظر کردن است ملاحظه می‏فرمایید از آن وقت که آقای مکارم شروع کردند تا حالا داریم آن مقدار وقتی را صرف می‏کنیم که چندان هم به کار نیامده است چون اینجا وقتی می‏گوییم عزل و نصب فرمانده کل سپاه پاسداران با رهبر است معنی آن این است که در قانون اساسی فصلی مربوط به سپاه پاسداران‏
</section>
<section type="page" number="1174">
خواهیم داشت آنجاست که ما باید مشخص کنیم این دائم است، دائم نیست، خوب اگر هم دائم نباشد این می‏شود «سالب به انتفاء موضوع» دیگر برای سالب به انتفاء موضوع که نمی‏نویسند مادام که موضوع باقی است، آن می‏شود مبین این. این طبیعت یک مجموعه است که نمی‏تواند همه توضیحات در یک اصل داده شود. مجموعه است که باید واضح و آشکار و روشن باشد اگر به این موضوع مؤمن هستیم دیگر این وضع را تکرار نکنید. خوب اینجا گفته می‏شود «2- نصب و عزل فرمانده کل سپاه پاسداران انقلاب اسلامی.» ما می‏دانیم این الان موضوعی است و مدتی هم خواهد ماند اگر قرار است وقتش محدود باشد در فصل خودش باید بیاید. خوب موافقین با این بند که از وظایف و اختیارات فرماندهی کل نیروهای مسلح یا به تعبیر دیگر «نصب وعزل فرمانده کل سپاه پاسداران انقلاب اسلامی.» از وظایف رهبر و شورای رهبری باشد دست بلند کنند. (اکثراً دست بلند کردند.) تقریباً همه موافق هستند بند 3- را می‏خوانم:
 «3- تشکیل شورای‏عالی دفاع ملی، مرکب از:
- رئیس‏جمهور
- نخست‏وزیر
- وزیر دفاع‏
- رئیس کل ستاد مشترک‏
- فرمانده کل سپاه پاسداران انقلاب اسلامی‏
- دو مشاور به تعیین رهبر.»
نایب رئیس- این شورای‏عالی دفاع ملی است و شورای‏عالی دفاع ملی در این رابطه دو نقش دارد که در بند 4 و 5 خواهد آمد. یک تذکر هم بدهم چون یکی از دوستان‏مان یادداشتی فرستاده بودند، برای هر بند اگر نظری دارید جداگانه اسم مرقوم بفرمایید.
هاشمی‏نژاد- این «دو مشاور به تعین رهبر» ضرورتی ندارد روشن بشود که نظامی باشند، نظامی نباشند چه جوری باشند؟ مثلا دو نفر فقه بفرستد؟
نایب رئیس- صبح که در جلسه گروه‏ها بحث شد گفتند هرجورکه مصلحت ایجاب بکند.
موسوی تبریزی- یکی از اعضای شورای‏عالی دفاع ملی با همه واحدها کارش ارتباط پیدا می‏کند با واحد سیاسی، با واحد مالی حتی واحدهای اداری وزارت کشور و نظایر اینها منتها برای این‏که همه نخواهند در آن دخالت بکنند سه مقام را در آن دخالت داده‏اند رئیس‏جمهور به عنوان کسی که در رأس قؤه مجریه پس از امام قرار دارد و نخست‏وزیر که در صدر وزرا قرار دارد و وزیر دفاع ملی که مسؤول مستقیم است. (موسوی تبریزی- نخست‏وزیر روی چه ملاک؟) در آینده روشن می‏شود که رابطه رئیس‏جمهور و نخست‏وزیر با قو مجریه متفاوت است.
موسوی تبریزی- با آن بیان که آقای دکتر آیت فرمودند در شورا پنج نفر هستند (دکترآیت- هفت نفر) رئیس‏جمهور و نخست‏وزیر و وزیر دفاع و رئیس کل ستاد مشترک و فرمانده کل سپاه پاسداران انقلاب اسلامی و دو مشاور به تعیین رهبر، ایشان گفتند چون رئیس‏جمهور نماینده مردم هست و مردم او را انتخاب کرده‏اند خواسته‏ایم در شورای‏عالی دفاع ملی از مردم‏
</section>
<section type="page" number="1175">
هم یکی باشد سؤال من این است آیا مگر فقیه نماینده مردم نیست؟ اگر است ملاک ...
نایب رئیس- خوب هر دو باشند، اگر مردم دو نماینده دارند، داشته باشند.
منتظری- اولا تعیین فرماندهان عالی نیروهای سه‏گانه در بند 4 قرار گرفته است و آن اعلان جنگ و صلح و بسیج عمومی که الان در بند 5 هست، خوب است بیاوریم در اول بندها و این بند 3 که طول و تفسیر دارد در آخر بندها قرار بگیرد که در همدیگر قاطی نشود، ثانیاً یکی از وظایف رهبر تعیین فرماندهان عالی نیروهای سه‏گانه‏ات به پیشنهاد شورای‏عالی دفاع و یکی هم اعلان جنگ و صلح و بسیج عمومی ... این هفت نفر شورای‏عالی دفاع ملی در این میان چکاره‏اند؟ برای این‏که اعلان جنگ و صلح و بسیج عمومی را که رهبر می‏کند، ستاد عالی مشترک هم داریم، فرمانده عالی نیروهای سه‏گانه هم داریم، هفت نفر این وسط به نام شورای‏عالی دفاع ملی چکار می‏کنند؟ وظایفشان را می‏خواهیم بفهمیم مثلا اگر یک کشوری به ما حمله کرد این هفت نفر بنشینند و فکر کنند که ما باید از این مملکت دفاع بکنیم یا نکنیم؟ من این را نفهمیدم.
نایب رئیس- توضیحش این است که مسائل مملکتی مسائل یک خانه یا یک مغازه یا یک کارگاه کوچک نیست، مسائل یک مملکت است و هیچ وقت اصلا یک نفر این‏قدر حضور ذهن نسبت به همه جوانب ندارد که تصمیمی که می‏گیرد تصمیم به جایی باشد بنابراین رهبر هم که بخواهد تصمیم بگیرد باید جوانب خیلی نزدیکش را، آنهایی که در رأس هر یک از این نقطه‏ها قرار دارند، آخرین اطلاع، آخرین نظر، آخرین پیشنهاد را در اختیار او بگذارند تا آن تصمیم که گرفته می‏شود تصمیم پخته‏ای باشد. ما فکر می‏کنیم که قاطعیت و فوریت و منوط بودن به آراء دیگران ... دیگر از هول آن طرف افتاده‏ایم، یک وقت می‏گفتیم که یک نفر تصمیم نگیرد مبادا عیب پیدا کند آن قدر وابستگی به این ارکان و آن سازمان و آن تشکیلات پیدا می‏کرد که اصلا وقتش می‏گذشت حالا که داریم باز می‏گردیم دوباره خطرات ناشی از تصمیم‏گیری فردی را داریم نادیده می‏گیریم، اولا شورای‏عالی دفاع ملی دائماً در کشور تشکیل می‏شود وهمیشه آخرین امکانات و اطلاعات، نظرات استراتژی‏های جنگی و دفاع ملی و موجبات در اختیار اینها قرار دارد امکانات، مقدورات، اخبار سری ...
منتظری- پس بلاخره اینها تصمیم‏گیرنده نیستند، شورای نظامی هستند و مشاور نظامی رهبر هستند.
نایب رئیس- ولی پیشنهاد را اینها می‏کنند، رهبر یا تصویب می‏کند که مسأله تمام است یا تصویب نمی‏کند.
منتظری- فرض کنید الان یک کشوری به ما حمله کرده است شورای‏عالی دفاع ملی هم هیچ پیشنهادی نکرد، آیا رهبر نبایستی فرمان بسیج عمومی بدهد؟
نایب رئیس- آقا ما این را در همه مسائل داریم، مکرر هم بحث شده است. گاهی این‏طور فکر می‏کنیم که در این کشور همه مقصر هستند مگر رهبر و شورای رهبری که از قصور منزه است یک وقت هم فکر می‏کنیم که اصلا رهبری یک است که او در رأسش قرار گرفته است ...
منتظری- پس آنها را مشاور رهبر باید بگویید اما اگر بگوییم تصمیم‏گیرنده اینها هستند ممکن است با آن کشور خارجی بند و بست بکنند و دستور رهبر فایده نداشته باشد.
اگر بند 4 و 5 را ایشان بخوانند ایرادشان برطرف می‏شود.
</section>
<section type="page" number="1176">
مکارم شیرازی- ما در باب شوراها گفتیم نماینده همه گروه‏ها باشند حالا این شوراها چهار نفرش از طرف رهبر انتخاب می‏شوند و سه نفرش از طرف مردم، درحالی که رهبر هم از طرف مردم انتخاب شده است حال اگر از ما سؤال کنند چطور این تعادل رعایت نشده است اگر اینجا یک نفر نماینده بود به جای دو و سه نفر پیش‏بینی شده بود، شما چهار نفر این طرف گرفته‏اید سه نفر آن طرف، این جوابش چیست؟
فارسی- اولا این حرف که چند نفر نماینده مردم چند نفر نماینده رهبر غلط است، ثانیاً اینجا سعی شده نمایندگان قؤه مجریه تنها شرطشان داشتن عدالت و تقوا نباشد و یکی از شرایط آنها داشتن تخصص و دانش و بینش سیاسی است از این جهت این چهار نفر را که رهبر انتخاب می‏کند از بین افراد متخصص انتخاب می‏کند کسانی که درجه تقوایشان بالاتر از وزرا و رئیس‏جمهور هست.
منتظری- رئیس‏جمهور و نخست‏وزیر هر دو از قؤه مجریه هستند بهتر نیست به جای نخست وزیر، رئیس مجلس شورای ملی را بگذارید؟
فاتحی- در اینجا فرماندهی کل قوا به عهده شورای‏عالی دفاع ملی است و رئیس کل ستاد را رهبر معین می‏کند فرمانده کل سپاه پاسداران را هم او معین کرده در حقیقت قدرت را نیم بند کرده‏ایم و رئییس‏جمهور ونخست‏وزیر و وزیر دفاع معلوم نیست به نصب چه کسی هستند، اگر نصب رهبر باشند ما بحثی نداریم و نظر ما این است که خداوند متعال قدرتی را که به فقیه داده می‏تواند این چند نفر را تعیین کند و درمواقع ضروری شورا تشکیل بدهند و تصمیم قاطع بگیرند البته به شرط این‏که نصب رئیس‏جمهور و نخست‏وزیر و وزیر دفاع مانند رئیس کل ستاد مشترک و فرمانده کل سپاه پاسداران با رهبر باشد واگر اینجا بخواهیم آن را تجزیه کنیم به نظر صحیح نمی‏آید.
نایب رئیس- چطور است اصلا نمایندگان مجلس شورای ملی را هم رهبر انتخاب بکند؟
خامنه‏ای- شورای‏عالی دفاع یک شورای تخصصی نظامی است در درجه اول مربوط می‏شود به رئیس کل ستاد مشترک که عملیات رزمی با او است و از این نظر به وزیر دفاع نیاز است که با کابینه ارتباط پیدا می‏کند و دولت و نخست‏وزیر هم از باب این‏که رأس اینها است برای رئیس‏جمهور جایی نیست و عنوان این‏که رأس قؤه مجریه است کافی نیست برای این‏که برای رئیس‏جمهور یک مقدار وظایفی خواهند گذاشت که بیشتر جنبه سمبولیک وحدت ملی و روابط بین المللی خواهد داشت و نقش اجرایی زیادی ندارد. رئیس‏جمهور و نخست‏وزیر یک کار را می‏توانند انجام بدهند غیر از وزیر دفاع یا رئیس کل ستاد مشترک، بنابراین زائد است. دوم این‏که ما اینها را دخالت می‏دهیم همان‏طور که وزیر دفاع را به لحاظ وضع دولتی و اجرایی دخالت می‏دهند، از قو مقننه که نماینده مستقیم مردم هستند ما هیچ کس را دخالت نداده‏ایم رئیس مجلس یا نماینده‏ای از مجلس باید در این شورا شرکت داشته باشد و همچنین است اگر ما فرمانده کل سپاه پاسداران را که یک سپاه درون مرزی و واحد درونی است و نقش جنگی خارجی معمولا ندارد دخالت داده‏ایم آن مسؤول امنیت را که معمولا وزیر امنیت خواهد بود در اینجا باید این جنبه‏ها در نظر بگیریم. دو مشاور در بندهای آخر این معنی دو عضو را نمی‏دهند، اینجا حتماً باید تصریح بشود دو عضو، چون معمولا مشاور حق رأی ندارد.
</section>
<section type="page" number="1177">
نایب رئیس- وقتی در ابتدای بندها نوشته شده «مرکب از» یعنی دو مشاور هم در ردیف بقیه حق رأی دارند.
خامنه‏ای- مرکب هستند ولی حق رأی ندارند چون مشاور معنی عضو را نمی‏دهد و به طور کلی در این مجموعه کلمه تشکیل اینجا معنای منظور شما را نمی‏رساند برای این‏که ما می‏خواهیم به موجب این‏که بعد فرمودید به پیشنهاد شورای‏عالی دفاع، اظهار نظربا ولی است یا نه من احساس کردم که می‏خواهید بگویید «ولی» با اینها مشورت تخصصی می‏کند و تصویب می‏کند و شما خودتان کلمه تصویب را چند لحظه پیش به کار بردید، تشکیل به معنای تأسیس است و بیش از آن هم مسؤولیت ندارد و آنها را مستقل نشان می‏دهد، اینجا باید امضای مصوبات شورای‏عالی دفاع یا چیزی نظیر این باشد تا بفهماند شورای‏عالی دفاع وظیفه تخصصی خودش را در شرایط خاص انجام می‏دهد نظراتش را به مقام بالاتر می‏دهد تا آنها تصویب کنند.
کیاوش- اگر منظور از این شورا که در نظر است فقط مشورت است، تصمیم نهایی با خود رهبر است. به این طریق پیشنهاد می‏کنم همان‏طور که آقای منتظری هم فرمودند نخست‏وزیر که عضوی از رئیس‏جمهوری هست برداشته بشود و به جایش نیروهای سه‏گانه مسلح گذاشته بشود.
جوادی- یک مقدار از این بیانات را که آقایان فرمودند، باید رئیس مجلس هم که نماینده مردم است باشد نصب و عزل رئیس‏جمهور با رهبر باشد و شورای‏عالی مرکب از پنج نفر کافی است لازم نیست هفت نفر باشد.
حجتی کرمانی- معلوم نیست که ما رئیس‏جمهور داریم یا شورای جمهوری و تازه رئیس‏جمهور ما چه اختیاراتی دارد و ما به چه چیزی می‏خواهیم رأی بدهیم مثل این‏که برادران توجه نمی‏فرمایند، خوب اگر شورای جمهوری شد، بعداً اینجا می‏نویسیم شورای جمهوری، یا هرچه شد همان را می‏گذاریم قرار شد ارتباط بندها و تغییرات جزیی که مطالب یکی است ولی کلمه‏ای تغییر پیدا می‏کند بعداً اصلاح بشود.
قرشی- عرض بنده این است که ما این‏طور احساس می‏کنیم که در آینده در این مملکت رئیس‏جمهور و نخست‏وزیر بدتر از شمر بن ذی الجوشن است و از حالا به او اعلان جنگ می‏دهیم و اگر در آینده حرفی زدند مغزشان را داغون بکنیم. رهبر با رئیس کل ستاد مشترک بنشینند اعلان جنگ بدهند نخست‏وزیر هم در منزلش در خواب باشد، باید یک مسأله‏ای باشد که بتوانیم در میان مردم توجیه بکنیم، این چه اشکالی دارد تصمیم در دست رهبر یا شورای رهبری باشد یک مقدار هم با رئیس‏جمهور یا نخست‏وزیر مشورت بکنند؟ شما می‏گویید آنها حق ندارند حتی مورد مشورت رهبر هم قرار بگیرند؟ من فکر می‏کنم اگر این‏طور نباشد اصلًا پیاده نخواهد شد و در عالم فکر و خیال درست است ولی مسأله ثبات مملکت و پیاده شدن آن مطرح است.
کرمی- بنده نمی‏دانم متعجبانه یا متأسفانه با همین برادران قبل از ظهر امروز از ساعت هشت تا دوازده و ده دقیقه آقای آیت و شما و آقای بنی صدر و آقای فارسی و آقای ربانی شیرازی و کسان دیگر به انتخاب آقایان رفتیم و این دو اصل را تدوین کردیم و به وسیله بلند کردن دست آن را تصویب کردیم الان که آمده‏ایم اینجا مثل این‏که مردمان تازه‏ای آمده‏اند و آن آقایان اینجا نیستند یا به جای آن نوشته مورد تأیید همه، نوشته دیگری مطرح شده است. ما آقا، یا فکر و احترام و شخصیت نداریم یا فروخته به شما هستیم خوب این را بگویید بدانیم ما با
</section>
<section type="page" number="1178">
رجال سیاست و غیر سیاست آمیخته‏ایم الان این یک نوع بازیچه است من نمی‏فهمم یا جلسات صبح گروه‏ها حذف شود و آن‏هم به صورت جلسه علنی باشد یا در جلسات علنی مکرراً بحث‏های آن جلسات مطرح نگردد، معنا ندارد تصمیمی که در جلسات مشترک گرفته می‏شود نادیده گرفته شود.
نایب رئیس- بنده هم نظرم همین است. و معتقدم وقتی ما صبح جلسه‏ای با گروه‏ها داریم اینجا برای بازگو کردن نتیجه آن جلسه می‏کنیم نه برای تکرار آن مباحث، حداکثر دو نفر یکی به عنوان مخالف و یکی به عنوان موافق می‏توانند اینجا صحبت بکنند و آقایان غیر از این رویه می‏خواهند عمل بکنند همان‏طور که آقای دستغیب و صدوقی و کرمی و سایر دوستان می‏فرمایند از وقتمان نتیجه مطلوب گرفته نمی‏شود و از آقای منتظری هم خواهش می‏کنم اگر حالشان مساعد است صبح‏ها در جلسات گروه‏ها شرکت بفرمایند وگرنه یکی از دوستان بعداً مطلب را برای ایشان روشن کنند. (کرمی- از چهارشنبه گذشته تا الان اصلًا کاری انجام نشده است.) موافقین با ترکیب شورای عالی دفاع ملی از این هفت نفر به شرحی که اینجا هست دست بلند کنند. (48 نفر با بلند کردن دست این بند را تأیید کردند) بند چهار خوانده می‏شود.
 «4- تعیین فرماندهان عالی نیروهای سه‏گانه به پیشنهاد شورای‏عالی دفاع.»
نایب رئیس- معنی بند 4 و بند 5 این است که این مسائل از یک طرف به رهبر بستگی دارد و از طرف دیگر به رأی این شورای‏عالی، هر کس می‏خواهد رأی بدهد به این مفهوم رأی بدهد. (اکثرا دست بلند کردند) این بند هم تأیید شد. بند 5 را می‏خوانیم:
 «5- اعلان جنگ و صلح و بسیج عمومی به پیشنهاد عالی دفاع.»
منتظری- من مخالفم، عرض کردم اعلان جنگ و صلح و بسیج عمومی به پیشنهاد شورای عالی دفاع، حالا اگر یک وقت شورای عالی دفاع لزوم دفاع را متوجه شد، یا آن را خریدند رهبر باید آنجا بخوابد و کشور هم از بین برود؟ یا نه اگر این جور بگوییم:
 «اعلان جنگ و صلح و بسیج عمومی با مشورت شورای عالی دفاع» نه به پیشنهاد آنها.
بنی صدر- علی الدوام تکرار مکررات است مگر تمام کسانی که مردم انتخاب کرده‏اند به خواب خرگوشی رفته‏اند؟ از افراد این شورا چهار نفر را که رهبر تعیین می‏کند فرض می‏کنیم آن سه نفر دیگر به خواب رفته باشند، خوب اگر همه افراد خریداری بشوند رهبر از کجا مطلع می‏شود؟ احیاناً باید کف‏بینی بکند. پس این مسائل واضح است و طی قرون در همه ملل انجام گرفته است و طریق طبیعی است که رهبر به چه طریق از امور مطلع می‏شود و فقط مربوط به اسلام هم نیست اما این‏که به چه وسیله باید دفاع بکنند و چه دارند و چه ندارند باز می‏شود قضیه دوره قاجاریه که یک فرمان می‏دهید که به تمام کاسه و کوزه‏ها را گردن شما بشکنند، این‏که به نفع مقام رهبری است که معلوم بشود چه کسی به او پیشنهاد داده و مسؤول کیست.
نایب رئیس- ایشان می‏گویند با مشورت آنها، شما دوست دارید به این سؤال آقای منتظری جواب بدهید؟
بنی صدر- چرا آن طرف قضیه را فقط نگاه کنیم، اگر آنها گفتند باید دفاع کرد، رهبر بگویند نه ...
منتظری- شما می‏گویید فرمان دفاع مال رهبر است، مال آنها نیست من می‏گویم فرمان‏
</section>
<section type="page" number="1179">
دفاع، بسیج همه مال رهبر است ولی پس از مشورت با شورای‏عالی.
بنی صدر- عرض بنده این است که پس از مشورت مسؤولیت را از گردنشان بردارد.
نایب رئیس- متشکرم، توضیح لازم داده شد. بند 5 را می‏خوانم برای این‏که دوستان با دست رأی بدهند:
 «5- اعلان جنگ و صلح و بسیج عمومی به پیشنهاد شورای‏عالی دفاع.»
موافقین دست بلند کنند. (اکثر دست بلند کردند).
یزدی- مسأله اعلان جنگ و مسأله تعیین فرماندهی طریقش روشن است مسأله نقص اصل 87 دو مسأله بیشتر نیست ...
نایب رئیس- اجازه بفرمایید اصل 87 را یک توضیحی میدهم، یک مسأله‏ای را هم قبلًا اقای دکتر آیت گفته‏اند و آن اینکه وقتی می‏گوییم وظایف و اختیارات فرمانده کل نیروهای مسلح همین‏ها است و یک وقت است که می‏خواهیم آن عبارت را طوری بنویسم که راه برای وظایف دیگر باز باشد، اگر بخواهیم باز باشد یعنی راهی را و یک اصلی را با یک قسمتی باز گذاشته‏ایم. اینجا دو سطر وجود دارد یکی نظر آقای دکتر آیت است که بیان فرمودند اگر مخالف این نظر وجود دارد یک نفر به عنوان مخالف بیاید صحبت کند. (دکتر آیت- اجازه بفرمایید توضیح بدهم چون توضیح نداده‏ام.) آقای دکتر آیت بفرمایید.
دکترآیت- در این مورد فرماندهی کل نیروهای مسلح اول نظر عده خیلی هم بودند این بود که به طور اطلاق بیاید یعنی (دیگر به ترتیبی) دنبالش نباشد به این صورت آمد و آن اصل بعد حدود این را مشخص می‏کند، اما فرماندهی کل قوا منحصر به این چیزها نیست می‏گوییم چه چیزهاست، مثلًا بسیج جزیی از اینجا می‏گوییم بسیج عمومی، یک وقتی بسیج یک لشکر مطرح است و بسیج یک ارتش مطرح است اتفاقاً بسیاری از حوادثی که اتفاق می‏افتد حال همین بسیج جزیی است یعنی فلان سرلشکر، فلان قسمت را به حرکت در می‏آورد ما اگر این را به طور مطلق بگذاریم و بگوییم که از وظایفش این است یعنی بقیه فرمانده کل قوا که در اینجا ما مقید نکرده‏ایم خواه ناخواه به عهده رهبر است و تمام امور باید به امضاء او برسد که فردا نیایند بگویند که این قسمت را که قید کرده‏اند مال رهبر است باید امضاء او باشد، یا باید دنبالش یک بندی اضافه کنیم که کلیه امور مربوط به فرماندهی کل، و فرماندهی نیروهای مسلح حتماً باید به امضاء امام برسد یا باید در آن بنویسیم از وظایف.
نایب رئیس- آقای موسوی اردبیلی بفرمایید.
بنی صدر- اگر وظیفه‏ای هست همین جا بشمارید، بفهمیم.
موسوی اردبیلی- با اضافه کردن یک کلمه دور چند ساعت بحث را قلم نگیریم بعد بگوییم این یک جمله‏اش، بقیه‏اش هم باشد بعد می‏آید، اگر واقعاً ابهامی دارد و چیزهای دیگر را هم آقایان لازم می‏دانند و می‏ارزد که یک ساعت و دو ساعت و سه ساعت بنشینیم و رویش بحث بکنیم و یک چیز روشنی را اگر رأی دادند اضافه بکنیم اگر ندادند نکنیم، نه این‏که با اضافه کردن کلمه‏ای اصل را از کار بیاندازیم، بگوییم بقیه‏اش را هم بعد می‏گوییم، این‏که درست نیست.
</section>
<section type="page" number="1180">
آقای دکتر آیت یک مثال زدند به نام بسیج جزیی، باز هم اگر موارد دیگری دارند یکی دوتا الان ممکن است ایشان و ما مستحضر نباشیم، اینها را حساب بکنید و به آقایان بگویید
سبحانی- آقا در اصل 90 داریم اعلان عفو عمومی.
نایب رئیس- اگر این‏طور باشدکه اعلان جنگ و صلح و بسیج عمومی و جزیی یا اصلا بگذاریم بسیج نیروها «اعلان جنگ و صلح و بسیج نیروها شورای‏عالی دفاع» این مسأله را حل می‏کند کلمه عمومی را بر می‏داریم و می‏کنیم نیروها.
موسوی اردبیلی- اول به این تغییر یعنی بسیج نیروها رأی بگیرید.
نایب رئیس- بسیار خوب، موافقین با این «اعلان جنگ و صلح و بسیج نیروها شورای‏عالی دفاع» دستشان را بلند کنند (عده کمی دست بلند کردند) تصویب نشد. عرض می‏شود که ما یک راه داریم و آن این است، این اصل را آقایان مدنی پیشنهاد کردند که ما داخل اصل 87 بکنیم به این ترتیب که بنویسیم «3- فرماندهی کل نیروهای مسلح به این ترتیب زیر» و آن وظایف و اختیارات هم برداشته می‏شود و به ترتیب این چند بند می‏آید زیر آن، موافقین با این تغییر هم دست بلند کنند (اکثر دست بلند کردند.) تصویب شد، بسیار خوب اصلا آن جمله وظایف و اختیارات فرماندهی از بین می‏رود و آن ترتیبی که در اصول بعد می‏آید از بین می‏رود و می‏شود به ترتیب زیر خوب حالا اصل 87 تا اینجا قسمتی از وظایف و اختیارات رهبری را مشخص کرد در سه وظیفه خلاصه می‏شود: تعیین فقهای شورای نگهبان، نصب عالی‏ترین مقام قضایی کشور، فرماندهی کل نیروهای مسلح به ترتیب زیر، حالا اگر کمبود دارد لطف بفرمایید و بنویسید و کتباً بدهید تا ببینیم چه هست، پس از قرائت پیشنهادها یک موافق و یک مخالف صحبت می‏کنند.
خزعلی- اعلان جنگ و صلح، جنگ با اعلان محقق می‏شود ولی صلح فرق می‏کند ما باید عقد صلح را از وظایف رهبر بدانیم نه صرف اعلان صلح.
نایب رئیس- تصویب از وظایف مجلس شورای ملی است و در آینده همه اینها خواهد آمد، آن‏چه مهم است اعلانش است.
دکترآیت- کلا پیشنهادهایی که شده است، یکی راجع به تعیین کاندیداهای ریاست‏جمهوری است و تأیید صلاحیت آنها قبل از این‏که از طرف مردم انتخاب بشوند. دیگر سازمان امر به معروف و نهی از منکر و امور تبلیغی تحت نظر رهبر، بازرسی نسبت به امور کشور، دیگر حسن جریان امور کشور، مراجعه به آراء عمومی، عفو عمومی، کلا پیشنهادهایی که رسیده است به جز چند تا جداگانه که راجع به اصل تصویب شده که دیگر گذشته است، بقیه را داریم بررسی می‏کنیم. (هاشمی‏نژاد- پیشنهاد من چیز دیگری است.) چیزی نیست قرائت می‏کنم: «حق معرفی کاندیداهای ریاست‏جمهوری و امضاء ریاست‏جمهوری پس از انتخاب مردم» همین است و چیز دیگری نیست.
نایب رئیس- حالا تا اینجا آن‏چه به دست ما رسیده یکی یکی مطرح می‏کنم. سه چیز فعلًا اینجا آمده با توجه به یادداشتی که یک مقدار روشن نوشته‏اند: 1- اظهار نظر درباره صلاحیت نامزدهای ریاست‏جمهوری. 2- عزل رئیس‏جمهور در مواردی که شورای‏عالی قضائی به تخلف وی از وظایف قانونی یا مجلس شورای ملی به سلب صلاحیت سیاسی وی رأی دهد. 3- تشکیل سازمان امر به معروف و نهی از منکر. 4- دستور برگزاری رفراندوم در هر مورد. 5- عفو
</section>
<section type="page" number="1181">
عمومی. 6- حق نظارت و بازرسی در امور جاری کشور.
ربانی شیرازی- عزل و نصب به شرحی که در قوِه مجریه می‏آید.
یزدی- کاندیدا کردن غیر از اظهار نظر در صلاحیت است‏
نایب رئیس- در مورد تعیین رئیس‏جمهوری چند پیشنهاد است، یکی به تعبیر معرفی نامزدهای مورد تأیید او برای ریاست جمهوری با حفظ این حق برای دیگران، علاوه بر این اظهار نظر درباره صلاحیت نامزدهایی که دیگران معرفی می‏کنند و یکی هم اصولًا نصب رئیس‏جمهور به ترتیبی که در فصول بعد می‏آید. (یزدی- اظهار نظر حق طبیعی هر کسی است.) عرض می‏شود درباره آن‏چه که مربوط به روی کار آمدن رئیس‏جمهور هست این چند بیان آمده است:
یکی معرفی نامزدهای مورد تأیید وی برای ریاست‏جمهوری با حفظ این حق برای دیگران. دوم تأیید صلاحیت نامزدهای ریاست‏جمهوری. سوم نصب رئیس‏جمهوری به شرحی که در فصل مربوط می‏آید. چهارم همان 2 است با شرح اضافی، تعیین یا تأیید نامزدهای ریاست‏جمهوری به منظور اسلامی بودن حکومت و ضمانت اجرایی آن از نظر فقه اسلامی، خوب بنابراین یک موافق و یک مخالف می‏توانند صحبت کنند و اولی را دوباره قرائت می‏کنم: «معرفی نامزدهای مورد تأیید وی برای ریاست جمهوری با حفظ این حق برای دیگران.» فعلا این را به بحث می‏گذاریم آقای یزدی به عنوان موافق صحبت بفرمایند.
یزدی- مسأله این است که چون عنوان حکومت جمهوری اسلامی است، یعنی هم اسلامی بودن و هم مردمی که این اسلامی بودن را قبول دارند هر دو مطرح است در اینجا درست است که برای شرعی بودن مسأله باید آن رئیس‏جمهور با رأیی مربوط به این رهبر بشود اگر بخواهیم بگوییم که یک شخص را همین‏طور خودش معین بکند این امکان این‏که اشتباه پیش بیاید هست گذشته از این‏که مفهوم جمهوریت از بین رفته، مفهوم جمهوریت یعنی مردم نظر بدهند ولی اگر بگوییم رهبر مثل همه مقامات دیگر حق داشته باشد که معرفی بکند کسی را به عنوان کاندیدا بعد مردمی که مکتبی فکر می‏کنند وبه اسلام معتقد هستند (یکی از نمایندگان- امکان دارد معرفی رهبر یکی از طرق تشخیص صلاحیت باشد.) به او رأی می‏دهند، همین‏طور که اشاره شد در این اصل، دیگران هم کاندیدا معرفی می‏کنند بعد مردم رأی می‏دهند کسی که اکثریت آورده است رهبر می‏تواند امضاء و تنفیذ بکند ومن نظرم این است که تنفیذ تعبیر بشود.
نایب رئیس- آقای خزعلی بفرمایید.
خزعلی- در قسمت پیشنهاد دادن این را من ضرور نمی‏دانم شرایطی برای رئیس‏جمهور باید اعتبار کرد و بعد از انتخاب مردم برای رعایت حق مردم و هم برای رعایت جمهوری اسلامی کسی که انتخاب می‏شود به خاطر اسلامی بودنش و پیاده شدن قید اسلامی به تصویب رهبر برسد. البته ممکن است این استفاده را کرد که رهبر نظر خودش نسبت به شخص مورد انتخاب را ابراز بکند و نگویند اعمال نظر کرد، بگوید من زید را انتخاب می‏کنم یا بین این دو سه نفر که همه خوب و شایسته هستند من فلان کس را انتخاب می‏کنم، آن کسی که مورد تکیه است تصویب آخرین است، اما کاندیدا معین کردن مؤثر نیست.
نایب رئیس- چه مطلبی را می‏خواهید بگویید اگر مردم انتخاب کردند یعنی شرایط را ما گفتیم در فصل مربوط به ریاست‏جمهوری، که ریاست‏جمهور چه صفاتی باید داشته باشد و
</section>
<section type="page" number="1182">
بعد مردم انتخاب کردند. مثلا یک فردی یازده میلیون رأی آورد که این از نظر مردم واجد این شرایط است آیا معنی رأی مردم این است که ما با توجه به این شرایطی که در قانون اساسی آمده این را واجد شرایط و مورد قبول می‏دانیم، شما می‏فرمایید که بعد رهبر می‏توانید بگوید خیر شما اشتباه کرده‏اید و ایشان واجد شرایط نیست؟
خزعلی- برای این‏که این پیش‏آمد نکند که از اول آنها انتخاب بکنند و رهبر رد بکند، عرض کردم رهبر نظر خودش را نه این‏که اعمال بکند بلکه ابراز بکند در میان کاندیداها. بنابراین شرایط قید بشود، تصویب نهایی رهبر هم قید بشود و این قسمت کاندیداها جزو قید نیاید و ابراز نظر آزاد باشد.
نایب رئیس- آقای منتظری بفرمایید.
منتظری- بسم الله الرحمن الرحیم. من با تأیید فرمایشاتی که آقای صافی داشتند یک قسمت از فرمایشات آقای رشیدیان و آن این‏که خلاصه غرب‏زدگی منحصر نیست به این‏که انسان لباسش یا کلاهش و یا دکور منزلش مثل غرب باشد، یکی از غرب‏زدگی‏های ما این است که اعتماد به نفسمان را از دست داده‏ایم، برای این‏که نگاه کردیم به قاروقور آن اروپا و آمریکا و مثل این‏که آنها انسان هستند و همه چیز را می‏فهمند و ما هیچ چیز نمی‏فهمیم و همه‏اش باید یک کاری بکنیم که آنها خوششان بیاید و آنها نگویند که چرا اینها این‏طوری هستند. ما مسلمان هستیم و اعتماد به نفس داریم و آن‏چه وظیفه اسلامی و دینی خودمان است تشخیص می‏دهیم و عمل می‏کنیم و با کمال اعتماد به نفس و آنها می‏خواهد خوششان بیاید، می‏خواهد خوششان نیاید. و این هم که می‏گویند در داخل کشور جوان‏ها شما را مرتجع می‏دانند همه اینها دروغ است، وقتی من به دانشگاه می‏روم می‏بینم تمام جوان‏ها دارند شعار می‏دهند برای ولایت فقیه منتها این شعارها متأسفانه در رادیو و تلویزیون گذاشته نمی‏شود و آن وقت چهار نفر جغله با یک نفر می‏روند و چیزی می‏گویند بعد می‏آیند می‏گویند که جوان‏ها می‏گویند اینها مرتجع هستند، خیر این‏طور نیست اکثریت قاطع ملت حتی جوان‏های تحصیل کرده و روشنفکر هم طرفدار ولایت فقیه و حکومت اسلامی هستند و خون دادند برای حکومت اسلامی و حکومت اگر بخواهد حکومت اسلامی باشد باید متکی باشد به رهبری که ازطرف خدا معین شده ولو به واسطه، اگر یک رئیس‏جمهور تمام ملت هم به او رأی بدهند ولی فقیه و مجتهد روی ریاست جمهوری او صحه نگذارند این برای بنده هیچ ضمانت اجرایی ندارد و از آن حکومت‏های جابرانه‏ای می‏شود که بر طبق آن عمل نخواهند کرد و آن تضادی که همیشه بین حکومت ظلمیه و حکومت شرعی بوده برقرار خواهد بود و ما بحمدالله نشسته‏ایم اینجا شاید این تضاد را برطرف بکنیم، حالا برای این‏که هم جمهوری باشد و هم اسلامی ما آن روزی که مردم رأی می‏دادند نگفتند جمهوری فقط، نگفتند جمهوری دموکراتیک، گفتند جمهوری اسلامی یعنی در چارچوب اسلام، پس قوانین، قوانین اسلام است و مجری هم بایستی آن کسی که در رأس مجری است و فرمان می‏دهد کسی باشد که عالم به ایدئولوژی اسلامی برحسب آن‏چه که خدا معین کرده است، در کلام حضرت سیدالشهدا هست که «مجارالموربیده العلماء بالله الا مناء علی حلاله وحرامه» حالا ممکن است فقیهی بیاید در پنج نفر و شش نفر هفت نفر دقت بکند و بگوید که مردم، از این چند نفر هر کدام را شما رأی بدهید من روی او صحه می‏گذارم. این چند نفر را معرفی می‏کند مثل کاری که حزب‏ها می‏کنند، حزب‏ها می‏آمدند دو نفر را معرفی می‏کردند ولی رهبر ده نفر را معرفی‏
</section>
<section type="page" number="1183">
می‏کند و ده نفر شناخته شده را کاندیدا می‏کند و می‏گوید یا ایها الناس شما به هر کدام از این ده نفر رأی بدهید مورد تأیید من است، ملت هم با کمال آزادی رأی می‏دهند، آن کسی که رأی اکثریت آورد مورد تأیید فقیه هم هست، حکومتش هم حکومت شرعی و لازم الاجراء، اگر این کار را نکنید حکومت، حکومت اسلامی نیست، جمهوری است اما جمهوری اسلامی نیست و 2/ 98 مردم ایران به جمهوری اسلامی رأی دادند و پنجاه هزار جوان ما هم برای جمهوری اسلامی شهید شدند. بیاید آن‏چه وظیفه اسلامی‏مان هست عمل بکنیم، اروپا چه می‏گوید و حاکمیت ملی چه می‏گویند و دوتا بچه نفهم چه می‏گویند اینها در واقع جزو ملت ایران نیستند، همین جوان‏های دانشگاه اکثریت قاطع‏شان طرفدار حکومت اسلامی هستند و شعارهایشان را هم می‏بینیم و طرفدار ولایت فقیه هم هستند. خلاصه اعتماد به نفس داشته باشید و وحشت هم نداشته باشید و امیدوارم که وحشت هم ندارید. والسلام علیکم و رحمته الله وبرکاته.
نایب رئیس- آقای موسوی جزایری بفرمایید.
موسوی جزایری- مردم می‏خواهند از نظارت بر حسن جریان امور دفاع بکنند.
نایب رئیس- آقای مکارم بفرمایید.
مکارم شیرازی- بنده دو جمله کوتاه عرض می‏کنم، کسی منکر اصل ولایت فقیه نبوده و آن‏چه که آقای منتظری می‏فرمایند مردم شعار می‏دهند این مسلم است، کسی هم منکر جمهوری اسلامی نیست که شعار می‏دهند اینها در واقع مسلم است ولی بحث در این است که چه رقم آن را پیاده بکنیم که غبطه مردم و امت در آن رعایت بشود. باید ببینیم چه رقم ولایت فقیه را به دست چه کسی، به وسیله چه کسی، چگونه و به چه صورت پیاده بکنیم. این آقایانی که این پیشنهاد را دادند به این‏که فقیه باید کاندیداهایی معرفی کند و بعد از آن دست دیگران هم باز باشد شما می‏گویید فقیهی است که مردم او را پذیرا هستند اگر پذیرا هستند خوب کاندیداها را رأی می‏دهند و جلوی کاندیداهای دیگر را هم نگرفتیم که بگویند دیکتاتوری می‏کنیم، ولی این‏که شما بفرمایید فرضاً تمام مردم به کسی رأی بدهند فقیه قبول نداشته باشد اصلا ما همچون فرض نداریم، فرض کردیم فقیه را مردم پذیرا شدند فقیه هم کاندیدا را معرفی کرد و این کاندیدای فقیه را مردم رأی می‏دهند، دیگر معنی ندارد فقیه یک طرف بایستد و مردم طرف دیگر. (ربانی شیرازی- معنی ولایت فقیه همین است که کاندیدا را معین کند؟) ما نتیجه ولایت فقیه را داریم از این طریق پیاده می‏کنیم که بدون امضاء فقیه کاری نشود اما به این صورت که قابل قبول‏تر است باید پیاده بکنیم، یعنی کاندیداهای او مطرح، دیگران هم آزاد. اما این فقیه را فرضمان این است که مردم پذیرایش هستند خوب به هر دو رأی می‏دهند هم ولایت فقیه هست و هم جنبه‏های دیگر.
منتظری- من حق دیگران را سلب نکردم، فقط کاندیداها را معرفی کند و هر کس دیگری هم می‏خواهد برای خودش کاندیدا معرفی بکند.
ربانی شیرازی- آقای منتظری این حق، حق همگانی است و تنها حق ولایت فقیه نیست، کاندیدا کردن ولایت فقیه چه کسی گفته، همه مردم حق دارند کاندیدا معرفی کنند.
نایب رئیس- اجازه بفرمایید با این دو سه دقیقه‏ای که وقت داریم معلوم بشود مطلبی که آقای منتظری فرمودند و از آن دفاع کردند ببینیم آیا نظرشان همین است.
 «معرفی نامزدهای مورد تأیید وی برای ریاست‏جمهوری به منظور اسلامی بودن حکومت‏
</section>
<section type="page" number="1184">
و ضمانت اجرایی آن از نظر فقه اسلامی بی‏آن‏که معنایش ممنوع بودن دیگران از معرفی نامزدها باشد.» آیا نظر شما همین است؟
منتظری- تعیین یا تأیید کاندیدادهای ریاست‏جمهوری بدون این‏که ....
هاشمی‏نژاد- این عبارت به درد قانون نمی‏خورد.
نایب رئیس- فردا این را بحث می‏کنیم و عبارتش را هم درست می‏کنیم.
حجتی کرمانی- من با تماس با بزرگانی از همین مجلس، که بچه جغله هم نیستند، جاهل هم نیستنذ، غرب‏زده هم نیستند، و این طرز اجرای ولایت فقیه را با آن شکل قبول ندارند و آنها عده‏ای از علماء و مراجع هستند که قبول ندارند، آن عرایض را کردم بنابراین اگر کسی شکل اجرای ولایت فقیه را گفت قبول ندارم، این دلیل بر اروپازدگی و جاهل بودن و اینها نیست بلکه اصل ولایت فقیه مورد قبول است منتها بحث این است که جناب آقای منتظری شما باید ثابت بکنید که تنها راه منحصر به فرد اجرای ولایت فقیه نیست.
یزدی- این راه را بقیه هم ثابت کردند، بقیه هم اینجا تشریف دارند شما می‏فرمایید علماء هستند و آقایان هستند و چنین هست و چنان هست خوب، بقیه هم هستند و انحصار هم این را ثابت کرده است ...
نایب رئیس- آقای یزدی قرار نبود بی‏نوبت صحبت بشود. آقای حجتی نظرتان را بیان کردید درست هم هست و نوبت هم دادم که نظرتان را بیان کنید.
منتظری- ما مخلص آقای حجتی هم هستیم (خنده نمایندگان).
2- پایان جلسه‏
نایب رئیس- ساعت شش است جلسه امروز را خاتمه می‏دهیم، ادامه بحثمان فردا صبح ساعت هشت در جلسه گروه‏ها خواهد بود.
 (جلسه ساعت هجده پایان یافت)
نایب رئیس مجلس نهایی بررسی قانون اساسی- دکتر سید محمد حسینی بهشتی‏
</section>
</section>
<section type="page" number="1185">
<section type="session" number="44" title="جلسه چهل و چهارم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده روز بیست و دوم مهر ماه 1358 هجری شمسی برابر با بیست و دوم ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="3">
فهرست مطالب:
1- اعلام رسمیت جلسه و بیانات آقای دکتر بهشتی به مناسبت شهادت سرگرد یارجانی در مهاباد
2- ادامه بحث و تصویب اصل 87 (اصل یکصد و دهم)
3- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="1187">
1- اعلام رسمیت جلسه و بیانات آقای دکتر بهشتی به مناسبت شهادت سرگرد یارجانی در مهاباد
نایب رئیس- بسم الله الرحمن الرحیم. در دوران انقلاب روزی نیست که به یاد شهید و یا به یاد شهیدانی نباشیم، شهادت برادر رشیدمان سرگرد یارجانی رئیس شهربانی مهاباد رقمی‏جدید بر ارقام شهادت‏های پربار انقلاب اسلامی است. از خداوند متعال برای او و شهیدان دیگر بهترین پاداش و مقام را طلب می‏کنیم و این شهادت را به ملت ایران و خانواده عزیز او تبریک می‏گوییم و باز برای گرامیداشت آن مرحوم سوره‏ای از قرآن را تلاوت می‏کنیم. (در این هنگام حضار به تلاوت سوره مبارکه حمد پرداختند.)
2- ادامه بحث و تصویب اصل 87 (اصل یکصد و دهم)
نایب رئیس- ما با همکاری دوستان توانستیم امروز اصل 87 را تکمیل کنیم البته با اصلاحاتی که دوستان پیشنهاد کردید اما در بند «ج» از قسمت سوم، اینجا یک جمله «مرکب از هفت نفر اعضای زیر» هم اضافه می‏کنیم که معلوم بشود آن مشاور هم عضو هست بنابراین این‏طور اصلاح می‏شود «تشکیل شورای‏عالی دفاع ملی، مرکب از هفت نفر اعضای زیر»، اصلًا به قول آقایان اعضای زیر نمی‏خواهد «مرکب از هفت نفر که بعد شرحش در قسمت بعد می‏آید». (منتظری- مرکب از اعضاء باشد که در مواقع رأی ...) نه دیگر وقتی گفتیم مرکب از اعضاء شامل همه می‏شود. برای تفصیلش باشد بعد به آن هم می‏رسیم یا به قول ما درباره حق و باطلش بحثی نیست. پس این‏طور شد «تشکیل شورای‏عالی دفاع ملی، مرکب از هفت نفر از اعضای زیر» در قسمت چهارم «امضای حکم ریاست جمهوری» به نظر رسید اگر آنجا بنویسیم «امضای حکم ریاست‏جمهوری پس از انتخاب مردم» صلاحیت داوطلبان ریاست‏جمهوری باید قبل از انتخاب مردم به تدییر شورای نگهبان برسد چون مخصوصاً در دوره اول شورای نگهبان تشکیل نشده است پس بهتر این است که برای همیشه بنویسیم به تأیید رهبری یا شورای نگهبان و هیچ اشکالی هم ندارد که برای همیشه هم باشد «رهبری یا شورای نگهبان» (مکارم شیرازی- ولی معنایش خیلی فرق می‏کند.) نه آقا، فرقی نمی‏کند، یعنی یا او کافی است.
موسوی تبریزی- بنده عقیده‏ام این است که فقیه و غیر فقیه داریم پس باید این را روشن بکنیم چون حقوق‏دانان و غیر آنان هم داریم.
نایب رئیس- ما ناچاریم در دوره اول اصلًا این را بگذاریم چون ناچاریم این کار را بکنیم بنابراین می‏گذاریم برای همیشه و بعد رویش بحث می‏کنیم، بالاخره یا برای قسمت دوره اول باید بگذاریم و یا رویش بعداً تصمیم بگیریم چون ما فعلًا شورای نگهبان نداریم.
مکارم شیرازی- در دوره اول شورای نگهبان نداریم، مگر نمی‏شود قبلًا گفت به تأیید شورای نگهبان؟
</section>
<section type="page" number="1188">
نایب رئیس- چون قبل از تشکیل مجلس نمی‏شود گفت شورای نگهبان تصویب بکند یا فلان کار را بکند چون باید به این ترتیب انتخاب رئیس‏جمهور حتماً بعد از مجلس باشد و این بحث‏ها که پیش آمده رویش بحث می‏کنیم که ببینیم به کجا منتهی می‏شود و در سطر آخر بند «6» یک غلط چاپی وجود دارد که «محکومیت» نیست «محکومین» است. و به این صورت است «عفو یا تخفیف در مجازات محکومین در حدود موازین اسلامی».
مکارم شیرازی- آقا در آنجا این کلمه اشتباه نیست؟ چون نوشته شده فرماندهان عالی، به عقیده بنده فرمانده عالی نمی‏خواهد، فرمانده کافی است.
نایب رئیس- کجا است آقا؟ این‏که شما می‏فرمایید مقصود هر فرمانده است که فرمانده عالیش باشد.
مکارم شیرازی- ما در ارتش چنین چیزی هم نداریم که مثلًا بگویند، فرمانده عالی نیروی زمینی، می‏گویند «فرمانده نیروی زمینی یا دریایی» باید این‏طور نوشته شود.
نایب رئیس- آقا، مثلًا یا باشد فرمانده کل نیروی زمینی یا این‏که بنویسیم فرمانده عالی، فرماندهان کل نیروهای سه‏گانه. (منتظری- بنویسیم فرماندهان کل ...) فعلًا آن مسأله مهم نیست قرار شد در اصلاحات بعدی این کار را بکنیم چون مطلب معلوم است که چیست. ما دیروز روی بندهای 1 و 2 و 3 نظرخواهی کردیم و امروز روی بندهای 4 و 5 و 6 صحبت می‏کنیم و بعد هم روی کل اصل با ورقه رأی‏گیری خواهیم کرد.
صدوقی- از روز سه‏شنبه تا به حال روی این اصل داریم صحبت می‏کنیم و هرچه باید رویش بحث بشود شده است و دیگر بیش از این نباید طول بکشد.
نایب رئیس- بسیار خوب من هم می‏خواهم همین کار را بکنم و فعلًا با دست نظرخواهی می‏کنیم و بعد با ورقه رأی‏گیری خواهیم کرد.
صدوقی- همه مخالف و موافق رویش صحبت کردند و انگشت رویش می‏گذارند و قلم به قلم بحث می‏کنند.
نایب رئیس- امیدوارم این وضع پیش نیاید. بند چهار را قرائت می‏کنم:
 «بند 4- امضای حکم ریاست‏جمهوری پس از انتخاب مردم، صلاحیت داوطلبان ریاست‏جمهوری باید قبل از انتخابات به تأیید رهبری یا شورای نگهبان برسد.»
یزدی- خیال می‏کنم این اشتباه باشد و بند «6» است و اگر بندهای قبل را بشماریم رفع اشتباه میشود.
نایب رئیس- خیر آقا درست است و این بند «4» است و آنهایی که شما می‏فرمایید جزو بند «د» و «ه» جزو اختیارات نیروهای مسلح و جزو فرماندهی کل است یعنی بند سه خودش شامل پنج قسمت است. (دکتر آیت- اگر 4 و 5 باشد بهتر ایت.) نه آنها جزو اختیارات فرماندهی کل و نیروهای مسلح است.
دکتر آیت- شورای‏عالی دفاع باشد و متن را ملاحظه بفرمایید تشکیل شورای‏عالی دفاع ملی.
نایب رئیس- الف، ب، ج بعد هم تشکیل ... آقای ربانی شیرازی شما نظرتان چیست؟ (ربانی شیرازی- بنده موافق مشروط هستم و در آن باره صحبت می‏کنم.) بسیار خوب، موافق‏
</section>
<section type="page" number="1189">
مشروط، آقای ربانی املشی.
ربانی املشی- اینجا از نظر شرایط که نوشته شده ریاست‏جمهوری صلاحیت داوطلبی از نظر شرایط و آن چیزی که مورد بحث بود، این صلاحیت از چه نظر است؟ یک چیز مجهولی نباشد؟ (نایب رئیس- بله درست است.) آنجا را هم تأیید شورای نگهبان تصویب کرده است، در دوره اول که شورای نگهبان نداریم البته ممکن است در بعضی از دوره‏ها هم شورای نگهبان باشد ولی در موردی که شورای نگهبان نباشد تأیید با مقام رهبری است.
نایب رئیس- می‏توانیم بنویسیم «امضای حکم ریاست‏جمهوری پس از انتخابات مردم صلاحیت داوطلبان ....» به جای «صلاحیت داوطلبان» بهتر است بگذاریم «واجد شرایط بودن داوطلبان».
ربانی املشی- صلاحیت داوطلبان ریاست‏جمهوری هم از نظر شرایط.
نایب رئیس- خوب، می‏نویسم «واجد شرایط بودن داوطلبان ریاست‏جمهوری» که از آن بهتر است. (تهرانی- همان صلاحیت بهتر است.) (مکارم شیرازی- آقا فقط نوشتن از حیث شرایط کافی نیست بنویسید از حیث شرایطی که در اصول این قانون آمده است یا بنویسید شرایط مذکور در این قانون.) (ربانی شیرازی- بنویسید از نظر شرایط قانونی.) (منتظری- بنویسید واجدیت شرایط، چون شرایط تنها مفهومی‏ندارد یا بنویسید احراز شرایط.) عبارت را این‏طور تکمیل می‏کنیم «صلاحیت داوطلبان ریاست‏جمهوری از جهت دارا بودن شرایطی که در این قانون می‏آید باید قبل از انتخابات به تأیید شورای نگهبان برسد». (ضیائی- این جایش اینجا نیست؟) اگر بدون این می‏بود آقایان درباره امضاء رأی نمی‏دادند. حالا راجع به ذیلش صحبت می‏کنیم ما داشتیم «به تأیید شورای نگهبان» می‏توانیم بنویسیم «و در غیاب شورای نگهبان به تأیید شورای رهبری» کافی است. (دکتر آیت- در اولین دوره که ...) (ربانی شیرازی- مگر آن جمله چه عیبی داشت؟ بنویسید «به تأیید رهبری یا شورای نگهبان») می‏خواهیم یک کاری بکنیم که همان چیزی را که صبح تصمیم گرفته‏ایم حفظ بشود، که ارتباط مستقیمش با رهبری حفظ شود صبح روی این اساس گفتیم این‏طور باشد فقط در موقع ضرورت که می‏شود در غیاب شورای نگهبان به تأیید شورای رهبری این حافظ روح تصمیم صبح است. خانم گرجی بفرمایید.
خانم گرجی- این بند را بگذارید در همان جای خودش که مربوط به شورای نگهبان است چرا اینجا آورده‏اید؟ امضای رئیس‏جمهور باشد ولی این قسمت مربوط به شورای نگهبان است. اگر شورای نگهبان بود آن وقت امضای شورای رهبری صلاحیت دارد.
نایب رئیس- اگر یادتان باشد این مطلب را صبح توضیح دادیم.
طاهری اصفهانی- در همان دوره اول هم فقهای شورای نگهبان را می‏توانیم داشته باشیم بنابراین در دوره اول باید به تأیید شورای نگهبان باشد تا با مسأله رهبری ارتباطی پیدا نکند
نایب رئیس- بسیار خوب، آقای فاتحی.
فاتحی- برای من این مطلب روشن نیست که امضای حکم ریاست‏جمهوری آیا صرفاً تشریفاتی است یا این‏که اگر امضاء نکرد تکلیف چه می‏شود. (نایب رئیس- نه آقا این تنفیذ است.) چون مردم رئیس‏جمهور را انتخاب کرده‏اند بین انتخاب مردم و امضای او چگونه‏
</section>
<section type="page" number="1190">
رابطه‏ای است و آیا تراکم ایجاد نمی‏کند؟ و اگر چیزی را امضاء نکرد چه می‏شود؟ (نایب رئیس- جلوتر گفته شد، صلاحیت آنها را شورای نگهبان تأیید کرده است آقای فاتحی.) اشکال دیگر این‏که آیا غیر از آنهایی که شورای نگهبان تأیید کرده است کسانی دیگر هم می‏توانند کاندیدا بشوند یا نمی‏توانند؟ اگر نتوانند که تا اندازه‏ای انحصار است و صحیح نیست و اگر بتوانند که این در برابر مردم و شورا، کان اثر محسوسی نخواهد داشت چون که آن وقت دیگران هم می‏توانند در مقابل اشخاصی را کاندیدا بکنند. علی ایحال اینجا دو بحث پیش می‏آید که برای من هنوز روشن نشده است.
نایب رئیس- بسیار خوب آقای جوادی بفرمایید.
جوادی- در برابر وظایف و اختیارات مهم که به رهبر یا شورای رهبری داده شد لازم است مسؤولیتی و مرجع صالحی به منظور رسیدگی به کارهای رهبر معین شود که در صورت انحراف سهوی رهبر از وظایف و تجاوز از اختیارات، آن مرجع صالح رسیدگی نماید.
طاهری اصفهانی- عرض بنده یکی راجع به تعداد هفت نفر بود که نوشته شد و یکی دیگر این‏که اگر بنا باشد به تأیید رهبر نباشد و فقط به تأیید شورای نگهبان باشد این بر امضای حکم ریاست‏جمهوری مقدم باشد. (نایب رئیس- این مطلب نوشته شده عبارت را درست بخوانید.) می‏دانم، عبارت را خوانده‏ام می‏خواهم بگویم که اثبات صلاحیت خودش قبل از انتخابات است بنده متوجه هستم که قبل از آن‏چه آمده است.
نایب رئیس- خوب چه لزومی دارد، زیرا آن‏چه که مربوط به رهبری است و مهم است امضاء است نه صلاحیت شورای نگهبان.
طاهری اصفهانی- نکته دیگر راجع به رئیس‏جمهور است که از نظر تخلف و از نظر وظایف قانونی خودش به دیوان‏عالی کشور بدهد این‏طور نباشد که نماینده مستقیم ملت باشد و همین جور تسلیم کردن رئیس‏جمهور به دیوان‏عالی کشور صحیح نیست.
نایب رئیس- هنوز که به آن نرسیده‏ایم. آقای رشیدیان بفرمایید. (رشیدیان- به جای امضای حکم ریاست‏جمهوری، تنفیذ و تصویب او بگذاریم بهتر است.) آقای کیاوش. (کیاوش- اگر بنای صحبت شد بنده به عنوان موافق صحبت خواهم کرد.) آقای هاشمی‏نژاد بفرمایید.
هاشمی‏نژاد- مطلبی را که بنده می‏خواهم عرض کنم یکی همان نکته‏ای است که خواهرم در بخش 2 اصل راجع به شورای نگهبان فرمودند و جایش اینجا نیست چرا راجع به آن اینجا بحث کنیم؟
نایب رئیس- گفته شد که اگر ما بخواهیم درباره ریاست‏جمهوری مذاکره کنیم بعداً این را به آنجا منتقل می‏کنیم و اینجا می‏تواند آزاد باشد.
هاشمی‏نژاد- مسأله دوم این‏که همین قسمت انتخاب ریاست‏جمهوری بعد از این‏که مردم رئیس‏جمهور را انتخاب کردند و صلاحیتی را که شورای نگهبان تشخیص می‏دهد در این رابطه شما ناچار هستید تعداد زیادی از کاندیداها را که به وسیله احزاب معرفی می‏شوند تأیید بنمایید و این درست همان چیزی است که ما از آن اجتناب می‏کردیم که متهم نشویم به این‏که اعمال نفوذ کرده‏ایم جلو فعالیت افراد را در این جهت گرفته‏ایم برای این‏که واقعیت هست که اگر ما بخواهیم تشخیص صلاحیت را بگذاریم به عهده شورای نگهبان ... (نایب رئیس- صلاحیت خیر، واجد شرایط بودن.) بلی، واجد شرایط بودن، ما الان در مملکت در حدود
</section>
<section type="page" number="1191">
دویست حزب داریم که تعدادی از اینها دارند آزادانه فعالیت می‏کنند و اینها ممکن است یک نفر کاندیدا معرفی کنند و فردا مواجه به این مسأله شویم، در حالی که طبق پیشنهادی که شده بود آن را می‏پذیرفتیم که حق تعیین کاندیدا را مثل همه چیزها رهبر تعیین می‏کرد ما آن وقت نه جلو کاندیدا را می‏گرفتیم و هم آن‏چه را که می‏خواستیم می‏توانستیم بنویسیم.
نایب رئیس- آقای سبحانی بفرمایید.
سبحانی- اشکال در این است که ما در دوره اول گفتیم شورای نگهبان نداریم بعد از سه چهار سال ممکن است این اشکال باشد یعنی دوره‏اش تمام می‏شود و به محظور برمی‏خوریم و از لحاظ صلاحیت شورای نگهبان دچار محظور می‏شویم. (نایب رئیس- خیر آقا تمام می‏شود، نصفشان.) نه، اگر از نو حساب بکند باز از نو انتخابات را شروع بکنیم در هر حال ما می‏خواستیم از یک محظوری فرار کنیم که مداخله رهبری و صلاحیت اینها را در صورت بودن شورای نگهبان معرفی بشوند یعنی این شخص مسلمان است سنش پنجاه سال است سوء سابقه ندارد به دیوان‏عالی کشور بگذاریم نسبت به آن مسأله دقت بکنید.
نایب رئیس- این پیشنهادی است. آقای حجتی کرمانی بفرمایید.
حجتی کرمانی- ما درباره کل این اصل یک طراحی داده بودیم که در آن باره نفهمیدیم چطور شد که اگر بنا شد آن هم مطرح بشود و اجازه دادید بنده صحبت می‏کنم.
موسوی تبریزی- برای دوره اول که رهبری را با این عبارت می‏گویید به تأیید رهبری یاشورای نگهبان این البته به صورت «مانعه الجمع» است و یکی از این دوتا باید باشد چون که در دوره اول که شورای نگهبان نداریم بعدها ممکن است تبادل نظر پیدا شود و موجب اشکال شود پس بنویسید که «به تأیید شورای نگهبان برسد و در صورت نبودن شورای نگهبان ...»
نایب رئیس- همین را ما نوشتیم. آقای مکارم بفرمایید.
مکارم شیرازی- بنده تذکری دادم که به آن توجهی نشده است اول راجع به وظایف و اختیارات و بعد می‏رسیم به امضاء کردن آیا امضاء کردن از اختیارات رئیس‏جمهور است؟ زیرا با آن بحثی که امروز صبح شد فرض بر این است که اگر صلاحیت کاندیدا تأیید شد و مردم هم انتخاب کردند که رهبر هم حتماً امضاء می‏کند آن وقت اینجا نوشته‏ایم آن از اختیاراتش است ما از کجا بفهمیم که این اختیارات رئیس‏جمهور است؟
نایب رئیس- این بحث اصولًا مربوط به این است که در بعضی از بندها کلمه اختیارات قید شده باشد چون همه‏اش از وظایف است بنابراین در پایان حذف اختیارات هیچ‏گونه اشکالی ندارد. آقای رحمانی شما چه نظری دارید موافقید یا مخالف؟ (رحمانی- بنده موافقم ولی اصلاحاتی هم لازم دارد.) بنده می‏نویسم موافق مشروط. آقای منتظری فرمایشی دارید بفرمایید.
منتظری- من یک جمله می‏گویم و آن این است که امضای حکم ریاست‏جمهوری پس از انتخاب مردم و نوشتن صلاحیت، این جمله‏ای است بی‏تناسب. برای این‏که تناسبش محفوظ باشد این جمله را بنویسید «امضای حکم ریاست‏جمهوری منتخب مردم پس از احراز صلاحیت داوطلبان به تأیید شورای نگهبان.»
نایب رئیس- بله این قسمت باید قبل از انتخاب باشد که این جمله به این صورت در آمده است.
</section>
<section type="page" number="1192">
منتظری- بنویسید «امضای حکم ریاست‏جمهوری منتخب مردم پس از احراز صلاحیت».
نایب رئیس- ما می‏گوییم که انتخاب، پس از این احراز باشد.
منتظری- پس بنویسید بعد از امتخاب مردم و احراز صلاحیت.
نایب رئیس- این جمله بعداً از اینجا به بخش ریاست‏جمهوری منتقل می‏شود. آقای دکتر نوربخش.
دکتر نوربخش- راجع به وظایف و اختیارات رهبری معلوم نیست که ما وکالت داشته باشیم که داریم درباره‏اش صحبت می‏کنیم و اگر ما اینجا چیزی را تصویب کنیم و حال آن‏که نظر رهبر نباشد. در اینجا شورای نگهبان چه ضوابطی دارد؟ و طبق چه ضوابطی می‏خواهد این را رد بکند که این شورای نگهبان چه صلاحیتی دارد؟
نایب رئیس- ما این را نوشتیم که از لحاظ شرایطی که در قانون می‏آید، و حق دارا بودن شرایطی که در این قانون می‏آید. (سبحانی- مثلًا سی سال سن دارد.) (دکتر نوربخش- به طوری که گفته شد فکر می‏کنم باید دیوان‏عالی کشور تأیید بکند.) آقای قرشی بفرمایید.
قرشی- صلاحیت داوطلبان ریاست‏جمهوری در درجه اول رهبر باید آن را امضاء بکند این چه اشکالی دارد که شورای نگهبان را قبلًا رهبر تعیین بکند و در مرتبه اول صلاحیت را آنها تعیین بکنند؟
نایب رئیس- شش نفر از شورای نگهبان را باید مجلس انتخاب بکند و این نمی‏شود مگر این‏که دوستان پیشنهاد دیگری داشته باشند چون ما اینجا گفتیم «در غیاب شورای نگهبان با دیوان‏عالی کشور». (قرشی- بنویسید در دوره اول با فقهای دوره اول.) ما گفتیم در دوره اول با فقهای شورای نگهبان. (منتظری- آقای بهشتی اگر بنویسید به تأیید شورای نگهبان باشد بهتر نیست؟) خیر آقا، آقای ربانی شیرازی فرمایشی دارید؟ (ربانی شیرازی- عرض کردم اگر مخالفی باشد بنده صحبت خواهم کرد.) بله اگر مخالفی باشد، چون شما فرمودید بنده خیال دارم مفصلًا صحبت کنم. (صدوقی- خیال دارید از سر بنویسید و صحبت کنید.) آقای دکتر روحانی بفرمایید.
دکتر روحانی- بسم الله الرحمن الرحیم. من قبل از این‏که مطالبم را به عرض نمایندگان محترم برسانم به این نکته اشاره می‏کنم که علت اصلی طولانی شدن بحث و تبادل نظر درباره این اصل اهمیت محتوای آن است و واقعاً جا داشت که با دقت کامل در مورد آن بررسی به عمل آید. گاهی بعضی افراد اظهار می‏دارند که ممکن است طرح و اجراء ولایت فقیه در شرایط کنونی جامعه ما به علت عدم آگاهی مردم مشکلاتی را ایجاد کند. در این باره با استفاده از سخن استاد شهید مطهری که واقعاً جایش در این مجلس خالی است ولی یادش همواره برای اسلام و مسلمانان گرامی و باقی است «ما باید مردمی را که به قانون اسلام عمل نمی‏کنند اصلاح کنیم، چرا قانون را خراب کنیم» می‏گوییم ما در این مجلس وظیفه داریم که در قانون اساسی حقیقت مکتب را بیان کنیم نه این‏که مکتب را فدای شرایط محیط بنماییم. استقامت محمد (ص) در انجام مکتب خود، صبر شکوهمند بیست و پنج ساله علی (ع)، قیام با عظمت حسین (ع) و رهبری الهی آنان همه برای نگهداری مکتب بوده است.
دو روز قبل یکی از نمایندگان محترم مثالی زدند که در شوره‏زار یک مهندس نمی‏تواند نقشه ساختمانی غظیمی را پیاده کند. پاسخ مختصر این‏که آیا باید نقشه صحیح و اصیل را خراب‏
</section>
<section type="page" number="1193">
کنیم یا زمین را برای پذیرش آماده؟ از طرف دیگر به عقیده من این تشبیه و اظهار نظر برای جامعه کنونی ما صادق نیست زیرا ملت به پا خاسته ایران که می‏رود هویت واقعی اسلامی خود را پیدا کند، در تداوم انقلاب نشان داده است که شایستگی آن را دارد که پذیرای اسلام راستین باشد. تحلیل باشکوه جنازه شهید سرگرد بارجانی رئیس شهربانی مهاباد در امروز، تشییع کم نظیر جنازه پاسداران شهید سردشت در چند روز قبل همه نمایانگر این واقعیت است که ملت مسلمان ما انقلاب اسلامی شکوهمند قرن حاضر را همان‏گونه که بدان رأی داده است با دل و جان‏پذیراست. در اینجا به خاطرم آمد که در بیمارستان امام رضای مشهد هنگامی که به بالین جوان 18 ساله‏ای‏که مورد اصابت گلوله قرار گرفته بود رفتم شروع کرد به گریه کردن، وقتی علت گریه او را سؤال کردم گفت چرا شهید نشده است؟ یقیناً ملتی که این چنین در راه اسلام برانگیخته شده است، می‏تواند دارای ارتقاء روحی لازم برای پذیرش مکتب گردد، پس سروان گرام ما باید راه انقلاب اسلامی خود را که خداوند متعال در تداوم رسالت محمد (ص) و نهضت انقلاب حسین (ع) به عنوان گرامی‏ترین ودیعه بعد از چهارده قرن به ما عطا فرموده تا به آخر ادامه دهیم.
من که دراینجا به عنوان مخالف با شکل پیشنهاد شده برای بند 4 اصل 87 صحبت می‏کنم توجه فقهای محترم و علمای اعلام مجلس را به حساسیت زمان نزول آیه «یَأَیهَ‏ا الرَّسُولُ بَلِّغْ مَا أُنزِلَ إِلَیْکَ مِن رَّبِّکَ وَ إِن لَّمْ تَفْعَلْ فَمَا بَلَّغْتَ رِسَالَتَه» جلب نموده و عرض می‏کنم که اگر شما در این لحظه حساس به وظیفه اسلامی و تاریخی خود با تکیه بر ایمان، آگهی، تخصص، جهان‏بینی و دوراندیشی اسلامی‏تان به نحو کامل عمل نکنید یقیناً در این دنیا نمی‏توانید جوابگو باشید. بنابراین ما باید قانون اساسی جمهوری اسلامی را طوری بنویسیم که براساس مکتب باشد و مورد رضای خدا و رسول او، نه آن‏که احتیاط کنیم و طوری بنویسیم که براساس مکتب باشد و مورد رضای خدا و رسول او، نه آن‏که احتیاط کنیم و طوری تدوین نماییم که مطلوب طبع هر ناآشنا به اسلام باشد. بلی بگذاریم قانون اساسی ما اسلامی باشد هرچند که عده‏ای ناخرسند گردند، و اما اشکال بند 4 اصل 87، در این بند پیشنهاد شده است که صلاحیت نامزدهای ریاست‏جمهوری از طرف شورای نگهبان بررسی گردد. این موضوع دو اشکال عمده دارد. اشکال اول این‏که اگر گروه‏ها و دستجات متعدد موجود که دارای جمعیت کم می‏باشند و یقیناً بر تعداد این گروه‏ها در آینده قارچ‏وار نیز اضافه خواهد شد هر یک یا هر چند حزب نامزدی برای ریاست‏جمهوری معرفی نمایند و صلاحیت اکفر این نامزدها از طرف شورای نگهبان مورد تأیید قرار نگیرد وسیله‏ای خواهد شد برای ادامه تبلیغات ناروا در جهت اظهار نبودن آزادی لازم و تکیه بر انحصاری بودن مقام ریاست‏جمهوری برای عده‏ای خاص، هرچند که بدانند در صورت شرکت نامزدهای آنان موفقیتی به دست نخواهند آورد. اشکال دوم این‏که اگر احیاناً یکی از نامزدهای معرفی شده که صلاحیت او از طرف شورای نگهبان تأیید نشده است دارای طرفدارانی باشد خواهند گفت که اگر می‏گذاشتند داوطلب ما در انتخابات شرکت کند ما اکثریت آراء را به دست می‏آوریم لذا به نظر من با توجه به نقش سازنده و پویایی که حوزه‏های علمیه و روحانیت مترقی می‏توانند برای ملت داشته باشند صلاح است که به طریقی از طرف رهبر یا شورای رهبری یک یا دو نامزد برای ریاست‏جمهوری معرفی گردد و این آزادی به سایر گروه‏ها نیز داده شود که داوطلبان خود را معرفی نمایند یقیناً در صورتی که ما در عمل ابعاد مختلف زندگی مردم را مورد توجه قرار داده باشیم آنها با توجه به اعتقاد و شناخت و علاقه‏
</section>
<section type="page" number="1194">
و ایمانشان به نامزد معرفی شده از طرف مقام رهبری رأی خواهند داد و دیگر اتهام نبودن آزادی و انحصارطلبی در بین نخواهد بود. ممکن است عده‏ای از نمایندگان محترم چنین اظهار نظر نمایند که اگر نامزدی برای ریاست‏جمهوری از طرف گروه‏ها آزاد باشد این خطر وجود دارد که احتمالًا فردی شایستگی و صلاحیت لازم را ندارد به طریقی اکثریت آراء را به دست آورد اولًا اگر چنین بشود دلیل بر این است که ما نتوانسته‏ایم اسلام اصیل و واقعی را به مردم بشناسانیم و نقصی در کار ماست، ثانیاً با استفاده از بند 5 همین اصل رهبر بالقوه می‏تواند رئیس‏جمهوری را که به وظایف خود عمل ننماید عزل کند. و اما درباره امضای حکم ریاست‏جمهوری با عنایت به معنای «جمهوری» معتقدم پس از انتخاب مردم، حکم هر نامزدی که اکثریت آراء را به دست آورد امضاء بشود حالا چه مسأله تنفیذ و تصویب و مشروعیت مورد نظر باشد چه صرفاً رسمیت یافتن قانونی. مسلم در فصل مربوط به قوه مجریه برای نامزدی ریاست‏جمهوری با توجه به مکتب و نظام جمهوری اسلامی باید شرایط لازم و کافی منظور گردد.
نایب رئیس- آقای کیاوش آخرین نفری هستید که در مورد این بند صحبت می‏فرمایید و بعد با دست نظرخواهی می‏کنم. آقای کیاوش بفرمایید.
کیاوش- لام علیکم بماصبرتم، بسم الله الرحمن الرحیم. من نمی‏خواستم صحبت کنم به آقای دکتر بهشتی نوشتم اگر بناست مخالفی صحبت بکند چند کلمه‏ای هم من بگویم. گاهی است که دورنگری سبب می‏شود که انسان از دیدن واقعیت‏ها و زیر پای خودش غافل می‏شود و چاه‏هایی می‏کنند زیر پای آدم که قبل از این‏که به هدف برسد در این چاه‏ها می‏افتد. در اختیارات ولایت فقیه بعضی از دوستان استناد به این مسأله می‏کنند که در دوره مجاهد اعظم امام خمینی هر قدر که لازم است اختیار به امام و رهبر می‏دهیم اما بعد از امام چه؟ همین احتیاطات «بعد از امام چه؟» همان چاهی است که دشمن امروز در زیر پای یک یک ما و ملت ما می‏کند، دوستان دیگر جواب می‏دهند و به آیاتی متوسل می‏شوند «ما ننسخ من آیه او ننسها الخ»، «کل یوم هو فی شأن» دنیا رو به تکامل است و بر خیر بنیان نهاده شده است و بعد از امام مثل او با بهترین خواهد آمد به این معنی که دنیا از حجتش هیچ وقت خالی نیست اما من با توجه به اوضاع آشفته زمان و نفاق‏افکنی‏ها و اشاره و تذکر به این معنی که دشمن با تمام قوا به میدان آمده و با سمپاشی‏های خود به فکر تضعیف انقلاب افتاده است، می‏گویم که قبل از این‏که از آخر بترسسیم از اول بترسیم، از زمان خود امام، ببینیم دشمن با چه چهره‏ای به میدان آمده است، اگر به این اصل توجه نکنیم که در حال حاضر عده‏ای با نقاب‏هایی متنوع خود را برای احراز مقامات آینده از جمله ریاست‏جمهوری آماده کرده‏اند، و باید حتماً این رهبر یا شورای رهبری به عنوانی، مستقیم یا غیر مستقیم حتماً باید دخالت کرده باشد در انتخاب ریاست‏جمهوری به چاه افتاده‏ایم. اگر این بند 4 از این اصل از تصویب نگذرد کافی است که یک نفر با داشتن شصت هزار تومان، پنجاه هزار تومان عکس‏های قد و نیم قد از خودش چاپ بکند و در بین مردم پخش کند و خود را کاندیدای ریاست‏جمهوری کند اگر ریاست‏جمهوری دارای همان خصوصیاتی باشد که در اصل‏های تهیه شده از طرف دو نفر فقیه باشد و یا معرفی شده از طرف استان باشد از نظر صلاحیت، در آن صورت چندان ضرورتی ندارد که رهبر یا شورای رهبری حتی در کاندیدا کردن او دخالتی کرده باشد فقط کافی است که‏
</section>
<section type="page" number="1195">
از نظر شرعی حق تصرفی بدهد، در حدود قوانین اسلامی که بتواند بر جان مال مردم حاکمیت داشته و دخالت بکند اما اگر جز این باشد وامصیبتا می‏شود. تبلیغات روز به روز دامنه‏دارتر می‏شود، بیت المال مسلمانان همچنان که می‏بینید ... (نایب رئیس- آقای کیاوش از وقت شما یک دقیقه بیشتر نمانده است.) چشم، به این جهت پیشنهاد می‏کنم که این اصل با همین طریق که موجود است، یعنی یا باید خود رهبر دخالت بکند و کاندیدا برای ریاست‏جمهوری معرفی کند و یا از طریق شورای نگهبان بتواند مدخلیتی در انتخاب ریاست‏جمهوری داشته باشد تا پنهان‏کاران آنچنان ه همیشه در خفا کار می‏کنند، نتوانند بر جان و مال مردم بی‏جهت مسلط بشوند والسلام.
نایب رئیس- یک موافق و یک مخالف هم صحبت کردند، دوستانی که با این اصلاحی که می‏خوانم، به این بند نظر موافق دارند، دستشان را بلند کنند:
 «امضای حکم ریاست‏جمهوری پس از انتخاب مردم، صلاحیت داوطلبان ریاست‏جمهوری از جهت دارا بودن شرایطی که در این قانون می‏آید باید قبل از انتخابات به تأیید شورای نگهبان و در دوره اول به تأیید فقهای شورای نگهبان برسد.» موافقین دست بلند کنند. (موسوی تبریزی- رهبر بگذارید.) فرقی ندارد آقای موسوی، فقهای شورای نگهبان را هم رهبر تعیین می‏کند سر این جزییات سخت نگیریم چون این اصل همین‏طور می‏ماند. (ربانی املشی- شما این را معلق به یک امر مجهول می‏فرمایید، بلکه فقها تعیین نشدند.) تعیین می‏شوند. (ربانی شیرازی- در دوره اول به تأیید رهبر باشد.) (عده‏ای از نمایندگان- در دوره اول به تأیید رهبر باشد.) البته اگر فقط در دوره اول به تأیید رهبر باشد اشکالی ندارد چون فقط یک دوره است. (قرشی- بنویسید امضاء حکم ریاست‏جمهوری پس از انتخاب مردم، این یک مطلب صریحی است این را به رأی بگذارید.) آن هم اشکالی ندارد برای این‏که نظر آقایان را مراعات کرده باشم آن را هم به رأی می‏گذارم آقای قائمی هم همین پیشنهاد را کرده بودند یک پیشنهاد این است که اصلًا آن ذیل را مطرح نکنیم و آن‏چه اینجا مطرح می‏شود «امضای حکم ریاست‏جمهوری پس از انتخاب مردم» باشد موافقین دست بلند کنند. (کرمی- ذیل اصلًا نباشد؟) کسانی که بدون ذیل موافقند دست بلند کنند 34 نفر دست بلند کردند که یادداشت می‏کنیم «امضای حکم ریاست‏جمهوری پس از انتخاب مردم (با آن ذیل) صلاحیت داوطلبان ریاست‏جمهوری از جهت دارا بودن شرایطی که در این قانون می‏آید باید قبل از انتخابات به تأیید شورای نگهبان و در دوره اول به تأیید رهبر برسد.» موافقین با این متن دست بلند کنند (اکثریت دست بلند کردند) امید است در رأی‏گیری نهایی هم رأی بیاورد.
مدنی- این ذیل را ولو در جای دیگری هم بنویسیم باید اینجا ذکر شود زیرا این مثل قرینه‏ای است برای صدر، تنها اگر صدر باشد، امضای آن رهبر یک نوع تشریفات است اما وقتی نوشتیم صلاحیت را آن شورای نگهبان یا رهبر تعیین خواهد کرد آن وقت معلوم می‏شود که امضاء تشریفاتی نیست، بعد از تأیید رهبر است.
نایب رئیس- رأی هم با این متناسب بود بند پنج را می‏خوانم:
 «بند 5- عزل رئیس‏جمهور با در نظر گرفتن مصالح کشور پس از حکم دیوان‏عالی کشور به تخلف وی از وظایف قانونی یا رأی مجلس شورای ملی به عدم کفایت سیاسی او.»
روی این بحثی نیست؟ می‏خواهیم رأی بگیریم آقای فوزی بفرمایید.
</section>
<section type="page" number="1196">
فوزی- در مذاکرات هم این اشکال مطرح شد که گزارش‏دهنده چه کسی می‏تواند باشد؟ هر کسی که تخلف وی از وظایف را به دیوان‏عالی کشور، و عدم کفایت سیاسی وی را به مجلس شورای ملی گزارش کند آیا موظف به رسیدگی هستند یا باید یک مقام مسؤولی این کار را بکند؟
نایب رئیس- توضیح این است که عرض کردم در هر قانونی نمی‏شود تمام جزییات را ذکر کرد آن‏چه در این بند مهم است، این است که وقتی یکی از این دو مقام نظر به عدم صلاحیت دادند، زمینه حکم عزل است، اما چگونه؟ آن را باید قانون معین بکند لزومی‏ندارد ما تمام جزئیات را در قانون اساسی ذکر کنیم. آقای قرشی بفرمایید.
قرشی- این لفظ «تخلف وی از وظایف قانونی» در اینجا روشن نیست بهتر است بگوییم پس از حکم دیوان‏عالی کشور به خیانت وی نسبت به کشور، که یک مقدار روشن‏تر باشد.
نایب رئیس- بسیار خوب آقای طاهری گرگانی بفرمایید.
طاهری گرگانی- بنده قبلًا هم گفته بودم الان هم تذکر می‏دهم، برای رفع اشکالات این پرونده‏سازی‏ها که ممکن است از جهات مختلف برای رئیس‏جمهور بشود و برای این‏که مردم هم در جریان قرار بگیرند، از شورای نگهبان، از مجلس شورای ملی، نماینده‏ای بر این جریان نظارت داشته باشد با نماینده رئیس‏جمهور.
نایب رئیس- آقای جوادی.
جوادی- مسأله عزل و نصب باید قبل از تشکیل فرماندهی باشد، بعد هم این‏که کلمه کشور را ملت کنیم که کشور تکرار نشود.
نایب رئیس- یعنی به جای مصالح کشور، مصالح ملت بنویسیم. اگر آقایان موافقت کنند جالب است. (کرمی- فرقی نمی‏کند.) بلی فرقی نمی‏کند. آقای موسوی تبریزی بفرمایید.
موسوی تبریزی- این جمله‏ای که گذاشته‏اید «عزل رئیس‏جمهور با در نظرگرفتن مصالح کشور» این چیزی است که زمینه تهمت را فراهم می‏کند بهتر است بگوییم با تشخیص صلاح یعنی حق را از نظر تشخیص به او بدهیم که اگر صلاح تشخیص داد بعد از رأی دیوان‏عالی کشور و مجلس شورای ملی در آن زمینه عزلش بکند.
نایب رئیس- آقای مکارم.
مکارم شیرازی- بنده اگر بگویم مخالفم باز به درازا می‏کشد اگر اجازه بفرمایید ...
نایب رئیس- آقای بشارت بفرمایید.
بشارت- عزل رئیس‏جمهور منحصر در دو مورد است یکی این‏که دیوان‏عالی کشور تخلف از وظایف قانونی او را احراز کند یکی هم مجلس شورای ملی به عدم کفایت سیاسی او رأی بدهد حالا ممکن است رئیس‏جمهور مثل یک فرد عادی در دادگستری به محاکمه کشیده شود، اگر فسقی را مرتکب شد ممکن است عزلش کنند یا نه؟ این تخلف از قانون است و نه عدم کفایت سیاسی.
نایب رئیس- یک نوع عدم صلاحیت سیاسی است یعنی از نظر قانون صلاحیت ندارد. (یکی از نمایندگان- عدالت شرط است؟) (منتظری- ظاهر نیست.) اگر گفته‏اید، شرط است. آقای نبوی بفرمایید.
</section>
<section type="page" number="1197">
نبوی- در مورد تشخیص مصالح کشور، تشخیص را هم باید رهبر بدهد؟
نایب رئیس- در این مورد بلی، آقای رحمانی موافقید یا مخالف؟ (رحمانی- مخالف مشروط) آقای عضدی. (عضدی- مخالف مشروطم.) آقای حجتی کرمانی بفرمایید.
حجتی کرمانی- در این جمله «با درنظر گرفتن مصالح کشور» مطلب روشن نیست یعنی ممکن است دیوان‏عالی کشور رأی بدهند یا مجلس شورای ملی رأی بدهد ولی رهبر بگوید در آن مصالح کشور ایجاب نمی‏کند که رئیس‏جمهور عزل شود، اشکال دیگر همان است که آقای بشارت فرمودند که من تکرار نمی‏کنم. در کل مسأله هم اگر وقت بدهید حرف می‏زنم.
نایب رییس- آقای موسوی اردبیلی بفرمایید.
موسوی اردبیلی- در اصلی که این‏طور تنظیم شده، اگر کسی با همه این مسائل موافق است ولی مثلًاٌ فقط با عضو عمومی‏مخالف است، دلش هم می‏خواهد که رأی موافق بدهد و این مسأله چطور حل می‏شود؟ البته منظورم رأی با دست نیست، رأی با ورقه است من باب مثال من با تمام این اصل موافقم ولی با آن قسمت مخالفم، حالا تکلیف من چیست؟ چکار باید بکنم؟
نایب رئیس- عرض می‏کنم خدمتتان، آقای علی تهرانی بفرمایید.
تهرانی- اگر کسی مخالف صحبت کند، بنده موافقم.
نایب رئیس- آقای رحمانی به عنوان مخالف صحبت می‏کنند شما هم به عنوان موافق صحبت کنید اگر مخالفت ایشان راجع به مسأله عزل باشد.
رحمانی- بسم الله الرحمن الرحیم. باید ابتدا سؤال بشود که این امضاء و عزل جنبه تشریفاتی دارد، یعنی عزل رئیس‏جمهور محقق است و لیکن چیزی که هست این عزل را ولی امر انجام می‏دهد هر وقت که با در نظر گرفتن مصالح کشور تمام شده است، و لیکن می‏خواهد یک ماه دیگر این را عزل بکند. همچنین در امضاء هم همین اشکال را داشتم، ببینیم جنبه تشریفاتی دارد یا خیر؟ متوقف است امضاء و عزل، یعنی متوقف است تصدی ریاست‏جمهوری و همچنین عزل از ریاست‏جمهوری بر امضاء و عزل ولی امر. اگر چنان‏چه بفرمایید جنبه تشریفاتی دارد، انگاه این اشکال می‏شود که «با در نظر گرفتن مصالح کشور» به نظر می‏رسد که زیادی باشد و اگر چنان‏چه بفرمایید جنبه اجرایی ندارد «امضاء حکم ریاست‏جمهوری پس از انتخاب» این معنایش به این طریق می‏شود که ابتدا صلاحیت او به واسطه شورای نگهبان ... (طاهری گرگانی- ربطی ندارد.) اینها به هم مربوط است آقایان اشکالشان وارد است و لیکن اینها به هم ربط دارد معنایش این‏طور می‏شود که ...
نایب رئیس- آقای طاهری ایشان صحبت می‏کنند و شما هم صحبتتان را کردید.
رحمانی- این مقدار از وقت من که گرفته می‏شود حساب نمی‏کنید و بعد هم روزها است که نوبت نداده‏اید پس همه را روی هم بگذارید. آن وقت لازمه‏اش این است که آنجا که صلاحیت داوطلبان قبل از انتخابات باید به تأیید شورای نگهبان برسد، شورای نگهبان هم که از طرف ولی امر است، مردم هم که انتخابش کرده‏اند، اگر چنان‏چه رهبر امضاء نکند چه چیزی مانع شده است از امضاء؟ اگر تشریفاتی نباشد این معنی می‏شود که واجد شرایط هست و مردم هم او را انتخاب کرده‏اند و رهبر در اینجا امضاء نکرده بنابراین نتوانسته است رئیس‏جمهور بشود در اینجا هم به همین طریق است، پس بنابراین به نظر بنده‏
</section>
<section type="page" number="1198">
یک قدری باید رعایت بکنیم جنبه‏هایی را که ان شاء الله بیشتر آن جهت جمهوری بودنش هم ملحوظ باشد و بیشتر مردم توجه داشته باشند به آن آزادی که برحسب اصولی که در اینجا مدون شده است و قطعاً هم آن آزادی تأمین خواهد شد، تأمین شده است، این موضوعی بود که با کم و زیادش خواستم عرض بکنم. در این مورد که فعلًا در بند پنج راجع به عزل صحبت می‏کنیم بنده می‏خواهم جواب سؤال را بدهند ببینیم که «عزل رئیس‏جمهور با در نظر گرفتن مصالح کشور»، این عزل تشریفاتی است یا این‏که امکان دارد عزل بکند یا نکند؟ این سؤال را جواب بدهند تا بنده بقیه مطالبم را عرض بکنم. جوابی که نمی‏دهند، فعلًا می‏گذارم.
سبحانی- دیوان‏عالی کشور موضوع را احراز می‏کند و می‏گوید «هذا متخلف» بعد یک نفر لازم است که حکم را با موضوع منطبق کند و آن کس رهبر است.
رحمانی- بعد از این‏که موضوع احراز شد.
نایب رئیس- آقای سبحانی بحث طرفینی نفرمایید.
رحمانی- بعد از احراز موضوع و عدم موضوع که محرز شده است آیا موجب عدم صلاحیت شده است یا نه؟ اگر موجب احراز عدم صلاحیت شده است، آیا موجبی برای عزل باقی مانده است یا نه؟ به همین مقدار اشکال اکتفا می‏کنم و اگر چنان‏چه اصلاحاتی باشد ان شاء الله به عمل بیاوریم که در اطراف این موضوع صحبت نشود. (نایب رئیس- جناب‏عالی یک دقیقه وقت دارید.) این‏هم که اینجا فرمودید پس از حکم دیوان‏عالی کشور به تخلف وی از وظایف قانونی، اجمال دارد، تخلف از وظایف قانونی یعنی چه؟ ما همه مردم وظایف قانونی در مقابل جمهوری اسلامی داریم، اگر بنا باشد که تخلف از وظایف قانونی مربوط نباشد به وظایف ریاست‏جمهوری نباید موجب بشود که بگوییم، حکم دیوان‏عالی کشور راجع به ثبوت جرم، موجب می‏شود که رهبر بتواند او را عزل نماید چرا؟ به جهت این‏که تخلف از وظایف قانونی امکان دارد مؤثر نباشد در انتفاء شرایط، شرایط موضوعاً، ثبوتاً و غاثاً شرایط موجود باشد و تخلف از وظایف قانونی هم کرده است، صدق می‏کند؟ این را هم اصلاح فرمایید که تخلف او از وظایف قانونی به چه صورت، تخلف اعم است که عمدی باشد یا غیر عمدی و اعم است از این‏که موجب بشود برای سلب صلاحیت یا عدم سلب صلاحیت، نوشتن یک اصل در قانون اساسی با این ابهامات وضع رئیس‏جمهور را متزلزل می‏کند پس بنابراین فکر می‏کنم که احتیاج داشته باشد در این الفاظ تجدید نظری بشود، تا معلوم شود این چیزی که موجب می‏شود رهبر بتواند نسبت به آن تخلف، تصمیم به عزل بگیرد، محدود باشد. بعد هم یا رأی مجلس شورای ملی به عدم کفایت سیاسی وی در آن صورتی که حکم دیوان‏عالی کشور به تخلف از وظایف قانونی است این‏هم اعم است از این‏که صلاحیت سیاسی داشته باشد یا نداشته باشد پس چطور شد که مجرد تخلف از وظایف قانونی که در آخر این سطر، مشخص این را مجلس قرار دادیم در این اکتفاء کردید به دیوان‏عالی کشور؟ فکر می‏کنم اگر چنان‏چه لازم بدانید غیر از رهبر مقام دیگری دخالت در عزل داشته باشد لازمه‏اش این است که هم جنبه سیاسی را ملحوظ بکنیم و هم جنبه تخلف از وظایف قانونی را بلکه این چیزی که ما در اینجا برای عزل به دردمان می‏خورد آن شق دوم است. در این سطر که رأی مجلس شورای ملی به عدم کفایت سیاسی را مشخص دانسته‏اید برای عدم کفایت سیاسی، و آن‏چه اهمیت دارد برای ما، نماز نخواندن شاید نباشد، تخلف از وظایف قانونی شاید نباشد، آن‏چه اهمیت دارد این است که‏
</section>
<section type="page" number="1199">
کفایت سیاسی را از دست داده باشد. (نایب رئیس- آقای رحمانی وقت شما خیلی بیشتر شد.) الان تمام می‏کنم، جهت این‏که امکان دارد تخلف از وظایف قانونی کرده باشد و لیکن کفایت سیاسی او محفوظ بماند. خواهش می‏کنم تناقضی که این دو مشخص ایجاد می‏کند با توجه به همه عرایضم موجب بشود که تجدید نظری در این بند بشود.
نایب رئیس- متشکرم، آقای منتظری فرمایش دارید؟
منتظری- دیروز من در ضمن بحث این اصل گفتم من سوء ظن دارم، بعضی‏ها خیال کردند که من نسبت به آقای دکتر بهشتی یا بعضی دوستان دیگر سوء ظن دارم، این اشتباه شده است و من چنین قصدی نداشتم، چون با این اصل در بیرون هم جنگ درست کرده‏اند من گفتم سوء ظن دارم و منظورم این بود که یک جنگی درست کرده‏اند که این اصل امضاء نشود منظورم سوء ظن نسبت به رفقا نبوده است خواستم رفع سوء تفاهم کرده باشم من مخلص تمام آقایان هستم.
نایب رئیس- عرض می‏شود که ما این را با دست نظرخواهی کنیم. آقای طاهری اصفهانی شما سؤالی داشتید؟
طاهری اصفهانی- بلی، ولی آقای صدوقی اجازه نمی‏دهند عبارت «پس از حکم دیوان‏عالی کشور» کسی شکایت بکند به دیوان‏عالی کشور و دیوان‏عالی کشور پس از شکایت او حکم بکند. رئیس‏جمهور یک مقامی است که طبعاً در مظان اتهام است خوب کسی شکایت بکند چه مقامی چه قدرتی، مردم یا شخص معین یا مجلس یا خود ولی؟
نایب رئیس- این سؤال را آقای فوزی هم کردند و توضیح داده شد که تفاصیل این مطالب را قوانین عادی معین می‏کند چون آن‏چه در اینجا دخالت دارد کسی شکایت می‏کند نیست آن‏چه در اینجا دخالت دارد این است که چه چیزی زمینه تصمیم به عزل را فراهم می‏کند، که حکم دیوان‏عالی کشور است در آنجا به تفصیل در قانون مربوط گفته می‏شود که چه کسانی می‏توانند شکایت کنند و چگونه شکایت کنند و چگونه جلسه‏ای در این مورد به خصوص تشکیل بشود. این حرف‏ها را در قانون خودش خواهیم گفت بنابراین بنده این را برای نظرخواهی با دست می‏خوانم: «عزل رئیس‏جمهور با در نظر گرفتن مصالح کشور پس از حکم دیوان‏عالی کشور به تخلف وی از وظایف قانونی یا رئیس مجلس شورای ملی به عدم کفایت سیاسی او» موافقین دست بلند کنند. (52 نفر دست بلند کردند) بسیار خوب بند 6 قرائت می‏شود: «عفو یا تخفیف مجازات محکومین در حدود موازین اسلامی» آقای منتظری بفرمایید.
منتظری- من عفو عمومی را قبول دارم ولی تخفیف در مجازات را به این صورت که نوشته است محکومین به نظر من این است که هر قاضی نسبت به محکوم خاصی در صورتی که در فقه هم هست اگر از راه بینه ثابت شده باشد یا حق الناس باشد تخفیف نمی‏دهد اگر حق الله باشد و از راه اقرار باشد آن قاضی می‏تواند نسبت به او تخفیف بدهد هر قاضی در هر شهری که یک کسی را مجازات کرده اگر بخواهند بردارند و بیاورند پیش رهبر که شما تخفیف مجازات بدهید کار درستی نیست مگر این‏که تخفیف عمومی همان‏طور که عفو عمومی هست یک تخفیف عمومی باشد که مربوط به همه کشور باشد و الا تخفیف در مجازات مربوط به محکومین جزیی، این مربوط به رهبر نمی‏تواند باشد.
نایب رئیس- این معنایش این نیست که قاضی نتواند، گفته می‏شود اگر قاضی حکم داده‏
</section>
<section type="page" number="1200">
پس از حکم قاضی یک حقی برای ولی امر قائل می‏شوند پس از این‏که قاضی اگر تخفیف هم خواسته بدهد داده باشد.
منتظری- این حقوق نه از اختیارات او هست یعنی همه قضات این اختیار را دارند؟
نایب رئیس- خیر این آن معنا را از نظر دوستان نمی‏رساند. (منتظری- مثل تخفیف عمومی هست.) آقای قرشی بفرمایید به عنوان مخالف. (دستغیب- یک مخالف و یک موافق صحبت کنند) بلی آقا همین‏طور است. (منتظری- صحبت من موافق و مخالف نبود فقط یک اشکال بود.) بلی آقای قرشی بفرمایید.
قرشی- بسم الله الرحمن الرحیم. عفو یا تخفیف اگر بر موازین اسلامی باشد این از وظایف قاضی است که قاضی یا تخفیف می‏دهد یا عفو می‏کند این مسأله دو وجه دارد یکی این است که مجرم وقتی محکومیتش در دادگاه روشن شد و دادگاه روشن شد و دادگاه به مجرمیت او رأی داد آن وقت دادگاه را همین‏طور نگه داریم و سراغ رهبر برویم. ببینیم آیا رهبر حاضر به تخفیف یا عفو هست یا نیست و اگر راجع به عفو عده‏ای از باغبان و امثال اینها باشد این هم عفو عمومی نوشته می‏شود، نه این‏که کلمه عفو تنها و آن وقت هم باز رهبر می‏تواند به توسط دیوان‏عالی کشور یا دادگاه این عفو را برای آنها اعلام بکند لذا من نظرم این است که این بند را از اینجا حذف کنیم و وظایف رهبر را سنگین نکنیم. والسلام علیکم.
نایب رئیس- آقای خزعلی بفرمایید.
خزعلی- با این‏که ولایت فقیه با تمام ابعادش مورد پذیرش است بلکه ولایت فقیه یعنی حکومت خدا و می‏دانیم این مطالب از جانب خدا است بر ملت و ملت هم در آینده بعد از پی بردن به مطالب می‏فهمند که این برای آنها بهترین حکومت است با تمام اینها می‏بینیم علی علیه السلام با این‏که این مقام عفو و اشعار رعیت را به محبت و لطف مال خودش هست به مالک اشتر دستور می‏دهد: «اشعر قلبک الرحمه للرعیه و الطف بهم.» تا آنجا که می‏فرماید «واعطهم من عفوک وضحک مثل الذی تحب یعطیک الله من عفوه و صفحه».
ابن مقام را واگذار می‏کند به یک استاندار و یک حاکم که محبوبیت او را در بین مردم تأمین بکند مال علی است ولی می‏دهد به یک استاندار یعنی یک مقام حاکمی، پس ما باید در عین این‏که می‏دانیم این حق فقیه است و فقیه به اصالت دارد ولی یک مقدار به رئیس‏جمهوری و دیگران این مقامات را بدهیم که محبوبیت و عزت در بین مردم پیدا کنند و در آنجا قید بکنیم که مقامی است از والی و از فقیه به رئیس‏جمهور اعطا شده است که عفو عمومی و تخفیف در مجازات با اعطاء رهبر به حاکم یعنی به رئیس‏جمهور داده شده است.
نایب رئیس- یعنی پیشنهاد جناب‏عالی این است که منتقل بشود به بخش مسائل مربوط به رئیس‏جمهور؟ (خزعلی- با تأیید این‏که مربوط به فقیه بوده است.) بلی، آقای طاهری خرم‏آبادی بفرمایید.
طاهری خرم‏آبادی- من سؤالم نسبت به این بند نیست، سؤال من این است که بر فرض این‏که رهبر نیست مثلًا فوت کرده و هنوز رهبر بعدی تعیین نشده است این وظایف محول به چه کسی هست؟ یک پیش‏بینی باید برای این بشود.
نایب رئیس- این ربطی به این اصل ندارد مربوط به اصل بعدی هست. آقای مکارم شیرازی به عنوان مخالف اسم نوشته‏اند.
</section>
<section type="page" number="1201">
مکارم شیرازی- بنده قبلًا مخالف نوشته بودم حالا سؤال دارم عرض بنده این است که ما این اصل را به تنهایی بنشینیم مطالعه کنیم و این همه اختیاراتی را که گذاشتیم در اختیار شورای رهبری و تمام قدرت‏ها متمرکز شده است در یک شورا با توجه به این‏که مسأله امام مطرح نیست و گفتیم همه اختیارات در مورد ایشان به جا است و این‏که می‏گویند «ما ننسخ من آیه» همیشه مثل امام در آینده به زودی خواهد آمد، این علم غیب است و گذشته نشان می‏دهد که مثل ایشان کم بوده. (طاهری گرگانی- ربطی به اینجا ندارد.) البته این‏که می‏گویم مربوط به اینجا نیست «ما ننسخ من آیه» مفهومش غیر از این بحث است معنیش این نیست که هر رجلی از دنیا رفت مثل او را قرار می‏دهیم معنی آیه این نیست والا معنی آیه روشن است. عرض بنده این است که چرا ما می‏آییم این همه بار را سنگین و این همه قدرت را متمرکز و حتی تشریفاتی که باعث اتهام است می‏آوریم. اینجا مسأله عفو عمومی افتخاری برای رهبر نیست ولی عدد را زیاد می‏کنیم وقتی کسی این صفحه را می‏خواند می‏بیند تمام قدرت‏ها متمرکز شده است و این سبب اتهام رهبر می‏شود و باری هم از دوش او بر نمی‏دارد. اساسی که در این اصل هست دو چیز است یکی بند 1 است و یک هم بند 4 است. خوب تعیین فقهای شورای نگهبان بسیار خوب امضای حکم ریاست‏جمهوری بسیار خوب بقیه تشریفات است یا مسائلی است که تشریفاتی نیست اما بدون دلیل شرعی تمرکز قدرت می‏آورد.
یزدی- این بار سنگین را خدا به دوش فقیه گذاشته است.
نایب رئیس- آقای یزدی این‏که نمی‏شود که شما بین الاثنین صحبت کنید ما قرار این جوری نداریم چون همه می‏توانند جمله جناب‏عالی را بگویند. آقای مشکینی بفرمایید.
مشکینی- بنده پیشنهاد می‏کنم که یک ماده‏ای هم به این اضافه بشود.
نایب رئیس- آقای رشیدیان، جناب‏عالی به چه عنوان می‏خواهید صحبت کنید؟ (رشیدیان- سؤال دارم.) بفرمایید.
رشیدیان- بسم الله الرحمن الرحیم. بعضی از آقایان هیچ صحبت نمی‏کنند وقتی که زحمت کشیده شد و بحث‏ها تمام شد آن وقت که می‏خواهند رأی بگیرند متأسفانه نمی‏دانم تحت چه اسمی بگویم اولًا این تشریفات نیست این مقام ولایت است که ما متأسفانه به هر کسی رسیدیم ما انتظار داشتیم که قاسملو بیاید اینجا و با این اصل ولایت مخالفت کند نه این‏که بعضی از آقایان که اصل ولایت را به ظاهر قبول دارند. ما خودمان را آماده کرده بودیم برای مقابله با او. (مکارم شیرازی- جلوی توهین را بگیرید.) (نایب رئیس- بسیار خوب.) تحت نام امام خمینی و تحت نام یک مصداق یک حقیقت را دارند می‏گویند.
موسوی اردبیلی- آقای بهشتی دیروز هم بعضی صحبت‏ها اینجا شد و ما ساکت نشستیم اگر قرار باشد وضع این‏طور باشد ما برویم دنبال کارمان.
نایب رئیس- آقای رشیدیان بنده از شما سؤال می‏کنم آیا واقعاً این سؤال بود؟
رشیدیان- مثل همان سؤال است ببینید آقا عفو عمومی حق رهبر است نه تشریفات است و نه بار است و نه افتخار است و این‏که همه‏اش اسم امام خمینی را می‏آورند که این استثناء است تحت این نام و این مصداق می‏خواهند حقیقت ولایت فقیه را بکوبند و ما احتیاج داریم که در طول تاریخ این استمرار پیدا کند.
مکارم شیرازی- بحث قابل ادامه نیست ایشان توهین می‏کنند و بنده از جلسه خارج‏
</section>
<section type="page" number="1202">
می‏شوم.
موسوی اردبیلی- آقای بهشتی اشخاصی که اینجا این‏طور صحبت می‏کنند صلاحیت صحبت کردن ندارند و اگر این وضع ادامه پیدا کند جلسه را ترک خواهیم کرد.
نایب رئیس- آقای مکارم شما بفرمایید بنشینید.
رشیدیان- آقای مکارم بلندگو اینجا آماده است شما می‏توانید بیایید اینجا صحبت کنید.
نایب رئیس- آقای رشیدیان چرا شما شجاعت نداریدکه بگویید من می‏خواهم به عنوان موافق صحبت کنم می‏گویید سؤال دارم. آقای رشیدیان دو انتقاد به دوستان وارد است چند دفعه تذکر هم داده شده باز رعایت نمی‏شود یکی این‏که کسی که می‏خواهد مطلبی را به عنوان استدلال بگوید هیچ نیازی به این‏گونه چاشنی‏هایی که خودش برخلاف موازین اسلام است، ندارد خود این مسأله انسان تعبیری بکند که توهین باشد به یک برادر مسلمان. (رشیدیان- هیچ توهین نیست شما باید تشخیص بدهید یا جلسه؟) جلسه تشخیص می‏دهد این توهین است شما اقلًا به تشخیص جلسه احترام بگذارید می‏بینید که اعتراضات گوناگون می‏شود اقا بنابراین ما توقع‏مان این است که دوستان چه به عنوان موافق و چه به عنوان مخالف مطلبشان را بیان کنند حاجتی به این حرف‏ها نیست و همیشه گفته شده که اگر از بهترین مطلب بد دفاع کنیم و برای این بد استدلال کنیم قبل از هر چیز به این مطلب و حقیقت ظلم کرده‏ایم بنابراین انتظارم این است و دلیل مخالفت و موافقتمان این است پیشنهاد اصلاحی ما این است و اگر بعد از این بخواهند تحت عنوان سؤال مطالبی بگویند من راه سؤال را می‏بندم. سؤال این است که راجع به این مطلب اگر ابهامی وجود دارد گفته شود والا قرار شد حداکثر یک مخالف و یک موافق صحبت کنند حتی آقای مکارم هم صحبت کردنشان وارد نبود ایشان مخالف بودند و آقای قرشی هم به عنوان مخالف صحبت خودشان را کرده بودند و از آقای مکارم هم من گله می‏کنم که چرا مخالفتشان را صریحاً نفرمودند.
مکارم شیرازی- من قبلًا نوبت گرفته بودم شما رعایت نوبت را نکردید.
نایب رئیس- این‏طور نیست جناب‏عالی نفر پنجم بودید که نام شما را خواندن آقای قرشی به عنوان نفر اول اسم نوشتند و به عنوان مخالف هم صحبت کردند. به هر حال ... (آیت- یک خلاف آیین‏نامه آقای مکارم مرتکب شدند به دلیل این‏که من خودم آمدم راجع به بند پنج صحبت کنم و جناب‏عالی فرمودید که آن بند مطرح نیست.) به جا گفتم و یا نابجا؟ (آیت- چرا به جا فرمودید و بنده هم صحبت نکردم ولی ایشان راجع به بند 6 می‏خواست صحبت بکند و رفت درباره چیزهایی را که تصویب شده بود و نظر داده شده بود مجدداً تجدید مطلع کردند.) به هر حال امیدوارم که همه ما بتوانیم نظم کامل را رعایت کنیم تا دیگر اشکالی پیش نیاید حالا راجع به بند 6 چون دیگر سؤالی نیست و مطلب کاملًا روشن است اجازه بفرمایید فقط سؤال‏ها مطرح شود. آقای جوادی بفرمایید.
جوادی- اگر اجازه بفرمایید به مطالبی که آقای مکارم گفتند بنده جواب بدهم.
نایب رئیس- بسیار خوب آقای هاشمی‏نژاد بفرمایید.
هاشمی‏نژاد- عرض کنم که با اصل بند، بنده کاملًا موافقم ولی یک اشکال دارد که اگر یک کلمه اضافه شود به نظر بنده بهتر است و آن این است که عفو یا تخفیف مجازات محکومین‏
</section>
<section type="page" number="1203">
طبق موازین قانون، حق رهبر است بدون هیچ تردید اما اگر این جمله را به همین کیفیت بگذاریم فردا هم هر کسی که در هر جا محکوم شد مستقیماً به رهبر مراجعه می‏کند این است که من پیشنهاد می‏کنم برای این کار یک مجرای قانونی درست کنند، مثلًا بنویسند با پیشنهاد دیوان‏عالی کشور یا دادگستری، که مجرایی داشته باشد تا در نتیجه مردم و کسی که محکومیت پیدا کرده به آنجا مراجعه بکند.
نایب رئیس- تذکر قابل ملاحظه است. آقای تهرانی بفرمایید.
تهرانی- اگر کسی مخالفت کرد بنده جواب خواهم داد، جواب آقای منتظری را هم خواهم داد.
نایب رئیس- آقای حجتی بفرمایید.
حجتی کرمانی- عرض کنم که منظور از این اصل اجرای ولایت فقیه است و همان‏طور که گفتم باید معلوم شود برای ما که تنها راه اجرای ولایت فقیه ... (نایب رئیس- شما اگر سؤالی دارید صحبت کنید.) در مورد اصل عمومی‏اش هم همین‏طور است اگر این مسأله به تنفیذ بتواند به دیگری احاله بشود این هم مشکلات رهبر را کمتر می‏کند از این‏که مرتب به او مراجعه شود و هم این‏که مقام دیگری هم هست که کار می‏کند همین مطلب در سایر وظایفی که گفته شده است می‏آید یعنی این‏که مقام دیگری هم هست که کار می‏کند همین مطلب در سایر وظایفی که گفته شده است می‏آید یعنی قابل تنفیذ است، اگر چنان‏چه این امور و وظایف را رهبر به دیگری احاله کند هیچ وقت مخالف با ولایت فقیه نیست و من لازم می‏دانم در این موقعیت درباره آن طرحی که خدمتتان دارم و با امام هم در مورد آن صحبت کردم ... (نایب رئیس- آقای حجتی ما الان قرار می‏گذاریم اگر سؤالی هست مطرح بفرمایند.) سؤال من این است آن طرح طرحی است که به نظر من ...
نایب رئیس- این سؤال راجع به این بند است؟ (نمایندگان- اجازه بدهید رأی بگیرند طرح ایشان صبح رد شد.) آقای حجتی کرمانی من از شما خواهش می‏کنم ملتزم به صدق باشید این‏که شما می‏فرمایید سؤال نیست هر کس سؤال دارد سؤال کند، اگر کسی مطلب دیگری دارد به نام سؤال آن را بگوید آخر این چه سؤالی است بفرمایید من یک مطلب دیگری دارم اگر شرایط مجلس اجازه داد اجازه می‏دهم که صحبت کنید. (حجتی- صدق که ما همه داریم شما هم دارید ما هم داریم ما را متهم نکنید که ما صدق نداریم.) من از شما می‏پرسم سؤال دارید شما می‏فرمایید بلی سؤال دارم. (حجتی کرمانی- این همه تخلف از آیین‏نامه می‏شود این هم یکی از آنها مهم نیست منظور من این است که در برابر آقای رشیدیان که یک لغوی هم به نظر من رسید خواستم بگویم که دفاع از یک اصل با تهمت زدن به دیگران فرق دارد من می‏خواهم از خودم دفاع کنم.) شما اجازه بفرمایید مجلس را متشنج نکنید. (حجتی- من باید از خودم دفاع کنم.) پس بنده جایم را می‏دهم به سرکار و شما جلسه را اداره کنید.
کرمی- پس از گذشت یک هفته بلکه بیشتر و یک هفته جلوتر در گروه‏ها و یک ماه و اندی در جلسات مشترک، ماحصل این است شما می‏خواهید این اصل همه‏اش را یک مرتبه به رأی بگذارید می‏توانید این شش بند را در شش مرتبه پشت سر هم به رأی بگذارید هر کسی مخالف بود رأی مخالف می‏دهد و هر کس موافق بود رأی موافق می‏دهد.
نایب رئیس- من همین کار را می‏خواهم بکنم. آقای دکتر آیت بفرمایید.
دکتر آیت- من مطلبی را می‏خواهم توضیح بدهم که می‏شود آن را سؤال حساب کرد و
</section>
<section type="page" number="1204">
آن این است که این عفو عمومی که شما نوشته‏اید جرایم سیاسی است یا کل جرایم است؟
نایب رئیس- اصلًا عمومی نیست اینها در متن صبح نبود ما نوشته‏ایم عفو یا تخفیف مجازات محکومین در حدود موازین اسلامی. (دکتر آیت- خوب این اصلًا صحیح نیست.) پس شما مخالف هستید؟ (دکتر آیت- بلی بنده مخالفم.) آقای بشارت.
بشارت- آیا از این جهت که مردم دسترسی بیشتر به رهبر دارند مرتب مزاحم رهبر می‏شوند امکان ندارد این عفو عمومی را به فقهای شورای نگهبان تفویض کنیم و پاسخی هم برا ی آقای مکارم داشتم خیلی محترمانه.
نایب رئیس- آن را آقای جوادی جواب می‏دهند. آقای ربانی شیرازی.
ربانی شیرازی- بنده می‏خواستم ببینم این عفو عمومی و تخفیف در چه مجازات است. (نایب رئیس- این‏که مطلق است فعلًا.) من پیشنهاد داشتم که سیاسی هم اضافه شود. مسأله دوم در حدود موازین اسلامی، چه لزومی‏دارد، مگر رهبر خلافی می‏کند که ما می‏خواهیم دست و پایش را ببندیم؟
نایب رئیس- صبح جواب داده شد. آقای مقدم مراغه‏ای بفرمایید.
مقدم مراغه‏ای- بنده می‏خواستم عرض کنم به عقیده بنده اینجا در حقیقت چند اصل با هم تلفیق شده است و این موجب نگرانی‏ها و مباحثات زیادی می‏شود اجازه بفرمایید در کل مطلب تعدادی موافق و مخالف صحبت کنند.
ربانی شیرازی- صبح ما در جلسه خصوصی بودیم شما اگر بخواهید من رأی بدهم این را باید بگویید، نباید بگویید صبح گفته شد، من که صبح نبودم.
نایب رئیس- ما صبح گفتیم از آنجا که ما تمام ولایات را محدود می‏کنیم به حدود الله، ذکر حدودالله در اینجا این فایده را دارد که سایر جاها هم که حدودالله را ذکر کردیم معلوم باشد مربوط به فرد و مقام مشخص نیست آن شأن واقعی حدودالله باشد. آقای حسینی هاشمی سؤالی دارید؟
حسینی هاشمی- عرض بنده این است که همان‏گونه که اعلام جنگ را به رهبر واگذار می‏کنیم قطعاً اعلام عفو را هم آقایان توجه داشته باشند که به رهبر واگذار کنیم نهایت این است که اگر بخواهیم یک پیشنهادی نظیر شورای‏عالی دفاع ملی را اضافه بکنیم بهتر است، ولی این نباید از رهبر برداشته شود.
نایب رئیس- آقای جوادی شما به آن دو نکته جواب بدهید تا رأی بگیریم.
جوادی- جواب اشکال جناب آقای منتظری این است که جنایت بر دو قسم است، قسم اول جنایتی است که بر یک فرد واقع می‏شود قسم دوم جنایتی است که بر جامعه واقع می‏شود و یک جنایت عمومی نسبت به کشور خواهد بود قسم اول از بحث بیرون است زیرا اگر بر فردی جنایتی واقع شد بازمانده آن شخص حق دارد که طبق موازین اسلام اقدام نماید مثلًا اگر کسی کشته شد بازمانده او حق قصاص دارد چنان‏که در آیه آمده «وَ مَن قُتِلَ مَظْلُومًا فَقَدْ جَعَلْنَا لِوَلِیِّهِ سُلْطَانًا» در این قسم رهبر اگر بخواهد اعمال ولایت نماید از راه اعمال ولایت بر ولی دم می‏باشد و اما قسم دوم دارای ابعاد گوناگون است زیرا عفو گاهی عمومی است و گاهی شخصی و خصوصی چنان‏که تخفیف هم گاهی عمومی است و گاهی خصوصی یعنی جنایتی که از گروهی نسبت به کشور انجام گرفت رهبر طبق ولایتی که دارد می‏تواند همه آنها را عفو کند و یا برخی از آنان را عفو نماید چنان‏که می‏تواند مجازات همه آنها را تخفیف دهد و یا مجازات برخی از آنها را تخفیف دهد و همه این عفوها و تخفیف‏ها طبق موازین اسلام خواهد بود، و جواب اشکال جناب‏
</section>
<section type="page" number="1205">
آقای مکارم این است که ایشان فرمودند در بین این همه وظایف و اختیارات که در این اصل به رهبر داده شد فقط بند 1 که تعیین فقهای شورای نگهبان اشت و بند پنج که عزل رئیس‏جمهور است، مهم است و بقیه بندها اهمیت کافی ندارند، ولی باید توجه کرد که چون قوای حاکمه در مملکت سه تا است اول قوه مقننه دوم قوه قضائیه سوم قوه مجریه این اصل 87 به منظور تشریح ولایت فقیه است در تمام این سه قوه، زیرا تعیین فقهای شورای نگهبان بیان ظهور ولایت فقیه است در قوه مقننه، و تعیین عالی‏ترین مقام قضائی کشور ظهور ولایت فقیه است در قوه قضائیه، و بقیه بندها بیان ظهور ولایت رهبر است در قوه مجریه، پس تمام این وظایف از اهمیت کافی برخوردارند.
نایب رئیس- متشکرم. یک پیشنهادی از آقای هاشمی‏نژاد است که قابل ملاحظه است به این مضمون که: «عفو یا تحفیف مجازات محکومین در حدود موازین اسلامی به پیشنهاد دیوان‏عالی کشور» از نظر این‏که سرنوشت اصل به ابهام برنخورد ما یک راه بیشتر نداریم و آن این است که این اصل شش بند دارد هر بند را با ورقه رأی می‏گیریم و رأی شماری می‏کنیم و بعد از این‏که همه اینها مشخص شد، مشخص می‏شود که این اصل را که هشت روز است روی آن کار می‏کنیم عرض می‏شود که آن مسأله وظایف و اختیارات مطرح نیست چون مثلًا اگر فوق آمد حتماً باید آن بالا باشد اختیارات، اگر عفو نیامد آن وقت می‏تواند طوری دیگر باشد که آخر کار ما رویش رأی‏گیری می‏کنیم. فعلًا اعلام رأی می‏کنم برای بند اول به شرح زیر:
اصل 87 (اصل یکصد و دهم)- وظایف و اختیارات رهبری:
1- تعیین فقهای شورای نگهبان.
 (اخذ رأی به عمل آمد و نتیجه آن به شرح زیر اعلام شد)
نایب رئیس- نتیجه رأی‏گیری نسبت به بند اول: عده حاضر شصت و یک نفر، شماره کل اراء شصت و یک رأی، آراء موافق پنجاه و هفت رأی، مخالف هیچ، آراء ممتنع چهار رأی تصویب شد (حضار سه مرتبه تکبیر گفتند). بند 2 را می‏خوانم:
2- نصب عالی‏ترین مقام قضائی کشور.
لطفاً رأی بگیرند (اخذ رأی به عمل آمد ونتیجه به شرح زیر اعلام شد)
نایب رئیس- عده حضار شصت و یک نفر، تعداد کل آراء شصت و یک رأی، آراء موافق شصت و یک رأی، این برای دومین بار است که به اتفاق آراء مطلبی تصویب می‏شود. تکبیر (حضار سه مرتبه تکبیر گفتند). بند سوم را برای گرفتن رأی می‏خوانم:
3- فرماندهی کل نیروهای مسلح به ترتیب زیر:
الف- نصب و عزل رئیس کل ستاد مشترک.
ب- نصب و عزل فرمانده کل سپاه پاسداران انقلاب اسلامی.
ج- تشکیل شورای‏عالی دفاع ملی، مرکب از هفت نفر اعضای زیر:
رئیس‏جمهور
نخست‏وزیر
وزیر دفاع‏
</section>
<section type="page" number="1206">
رئیس کل ستاد مشترک‏
فرمانده کل سپاه پاسداران انقلاب اسلامی‏
دو مشاور به تعیین رهبر
د- تعیین فرماندهان عالی نیروهای سه‏گانه به پیشنهاد شورای‏عالی دفاع.
- اعلان جنگ و صلح و بسیج نیروها به پیشنهاد شورای‏عالی دفاع.
لطفاً رأی بگیرید. (اخذ رأی به عمل آمده و نتیجه به شرح زیر اعلام شد)
نایب رئیس- عده حاضر شصت و یک نفر، شماره کل آراء شصت و یک رأی، آراء موافق پنجاه و سه رأی، آراء مخالف سه رأی، آراء ممتنع پنج رأی، بنابراین تصویب شد، تکبیر (حضار سه مرتبه تکبیر گفتند.). بند 4 را برای گرفتن رأی می‏خوانم:
4- امضای حکم ریاست‏جمهوری پس از انتخاب مردم، صلاحیت داوطلبان ریاست‏جمهوری از جهت دارا بودن شرایطی که در این قانون می‏آید باید قبل از انتخابات به تأیید شورای نگهبان و در دوره اول به تأیید رهبری برسد.
لطفاً رأی بگیرید. (اخذ رأی به عمل آمد و نتیجه به شرح زیر اعلام شد)
نایب رئیس- عده حاضر در جلسه شصت و یک نفر، شماره کل آراء شصت و یک رأی، آراء موافق پنجاه رأی، آراء مخالف چهار رأی، آراء ممتنع هفت رأی، بنابراین به تصویب رسید، تکبیر (حضار سه مرتبه تکبیر گفتند.). بند 5 را برای گرفتن رأی می‏خوانم:
5- عزل رئیس‏جمهور با در نظر گرفتن مصالح کشور، پس از حکم دیوان‏عالی کشور به تخلف وی از وظایف قانونی یا رأی مجلس شورای ملی به عدم کفایت سیاسی او.
لطفاً رأی بگیرید. (اخذ رأی به عمل آمد و نتیجه به شرح زیر اعلام شد.)
نایب رئیس- عده حاضر شصت و یک نفر، تعداد کل آراء شصت و دو رأی، آراء ممتنع شش رأی، بنابراین تصویب شد، تکبیر (حضار سه مرتبه تکبیر گفتند). بند 6 را برای رأی‏گیری می‏خوانم:
6- عفو یا تخفیف مجازات محکومین در حدود موازین اسلامی پس از پیشنهاد دیوان‏عالی کشور. لطفاً رأی بگیرید. (اخذ رأی به عمل آمد و نتیجه به شرح زیر اعلام شد.)
نایب رئیس- عده حاضر شصت و یک نفر، تعداد کل آراء شصت و یک رأی، آراء موافق پنجاه و دو رأی، آراء مخالف سه رأی، آراء ممتنع شش رأی، بنابراین این بند هم تصویب شد و بالاخره کل این اصل تصویب شد تکبیر (حضار سه مرتبه تکبیر گفتند). برای اطلاع ملت ایران عرض می‏کنم ما یک هفته برای تکمیل شدن و پخته شدن این اصل به بحث و گفتگو در جلسات گروه‏ها و در جلسه عمومی پرداختیم خواستیم تا آنجا که در توان نمایندگان هست بتواند با اظهار نظر خودشان این اصل را ساخته‏تر و کامل‏تر بکنند در عین حال مدعی نیستیم که هیچ اصلی از این اصل از هر جهت بی‏عیب و نقص است امیدواریم با این اصولی که تصویب می‏شود راه نظام اسلامی سازنده‏مان باز بشود و تکامل آن هم بر عهده آیندگان باشد ان شاء الله.
3- پایان جلسه‏
نایب رئیس- چون دیگر مطلبی نداریم جلسه را ختم می‏کنم.
 (جلسه ساعت هفده و ده دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
<section type="page" number="1207">
 جلسه چهل و پنجم‏

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 12/ 15 روز بیست و سوم مهر ماه 1358 هجری شمسی برابر با بیست سوم ذیقعده 1399 هجری قمری با ریاست آقای دکتر سید محمد حسینی بهشتی (نایب رییس) تشکیل شد.
<section type="list" numbers="10">
فهرست مطالب‏
1- طرح و تصویب اصل 88 (اصل یکصد و سیزدهم)
2- طرح و تصویب اصل 90 (اصل یکصد و چهاردهم)
3- طرح و تصویب اصل 91 (اصل یکصد و شانزدهم‏
4- ورود هیأت فلسطینی و چند سخنرانی به این مناسبت‏
5- طرح و تصویب اصل 92 (اصل یکصد و هفدهم)
6- طرح و تصویب اصل 93 (اصل یکصد و هجدهم)
7- طرح و تصویب اصل 94 (اصل یکصد و نوزدهم)
8- طرح و تصویب اصل 95 (اصل یکصد و بیستم)
9- طرح اصل 97
10- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="1209">
1- طرح و تصویب اصل 88 (اصل یکصد و سیزدهم)
نایب رئیس- بسم الله الرحمن الرحیم. امروز چند اصل برابر دستور جلسه آماده شده که خدمت دوستان داده شده است، اصل 88 را قرائت می‏کنم:
اصل 88- رئیس‏جمهور پس از رهبری عالی‏ترین مقام رسمی کشور است و مسؤولیت اجرای قانون اساسی و تنظیم روابط قوای سه‏گانه و ریاست قوه مجریه را جز در اموری که مستقیماً به رهبری مربوط می‏شود بر عهده دارد.
نایب رئیس- آقای مکارم شیرازی فرمایشی دارید بفرمایید.
مکارم شیرازی- این کلمه «پس از رهبری» کمی ناموزون است، نوشته شود «پس از مقام رهبری»
نایب رئیس- نظر دوستان این است که بنویسیم: «پس از مقام رهبری عالیترین مام رسمی کشور است».
یزدی- در این آخر نوشته شده «مستقیماً به رهبر مربوط می‏شود» باید نوشته شود «مستقیماً به رهبری مربوط می‏شود».
نایب رئیس- باید رهبری باشد و از پیش هم رهبری در ذهنمان بود. (طاهری اصفهانی- در پیش‏نویس هم رهبری نوشته شده بود) (صافی- آنجا هم نوشته شود رئیس‏جمهور نه رئیس‏جمهور.) گفتیم که خود او هم اطلاق می‏شود.
فاتحی- برای من هنوز روشن نشده که ریاست قوه مجریه را ما قبلًا یک شورای‏عالی دفاعی مرکب از هفت نفر تنظیم کردیم و ریاستش را هم به رهبر دادیم بعداً اینجا می‏گوییم «ریاست قوه مجریه جز در اموری که مستقیماً به رهبر مربوط می‏شود» این به نظر من قدری مبهم است و باید توضیح داده شود که ریاست شورای‏عالی دفاعی رهبر بود و رئیس‏جمهور یکی از اعضاء شورای‏عالی دفاعی است اینجا ریاست اگر می‏گوییم در واقع بستگی دارد به نظر خود شورا یعنی هفت نفر.
نایب رئیس- مسأله شورای‏عالی دفاع غیر از مسأله فرماندهی کل قوا است که ریاست است از این که داخل در مستثنی است فرماندهی کل قوا است بنابراین شما نگران نباشید عبارت رسا است مثل این‏که این اصل را می‏توانیم به رأی بگذاریم چون سر راست هم هست اگر سؤال دیگری نیست به رأی بگذاریم.
سبحانی- در پیش نوشته شده «امور داخلی و روابط بین المللی» بفرمایید چرا حذف شد.
نایب رئیس- صبح از طرف دوستان جواب داده شد که اینها همه داخل قوه مجریه است و روابط بین المللی جزو وزارت امور خارجه است، قسمت‏های دیگر هم که داخلی است اینها همه داخل‏
</section>
<section type="page" number="1210">
می‏شود در قوه مجریه بنابراین اصل را می‏خوانم برای رأی‏گیری و به این ترتیب اصلاح شد:
اصل 88 (اصل یکصد وسیزدهم)- رئیس‏جمهور پس از مقام رهبری عالی‏ترین مقام رسمی کشور است و مسؤولیت اجرای قانون اساسی و تنظیم روابط قوای سه‏گانه و ریاست قوه مجریه را جز در اموری که مستقیماً به رهبری مربوط می‏شود، بر عهده دارد.
لطفاً گلدان‏ها را برای رأی‏گیری نزد نمایندگان ببرید.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه اخذ رأی را اعلام می‏کنم، عده حاضر در جلسه هنگام رأی‏گیری پنجاه و هفت نفر، تعداد کل آراء پنجاه نفر رأی، آراء موافق پنجاه و چهار رأی، آراء مخالف یک رأی، آراء ممتنع دو رأی، بنابراین تصویب شد، تکبیر (حضار سه مرتبه تکبیر گفتند).
اصل 89 مربوط می‏شود به خصوصیات رئیس‏جمهور که امروز مقدار زیادی رویش بحث شد و چون به نتیجه نهایی نرسیدیم قرار شد فردا صبح نیم ساعت نیم ساعت وقت صرف کنیم بلکه به یک نتیجه نهایی برسیم بنابراین، این اصل آماده نشد برای اینجا و اصل 90 را قرائت می‏کنم:
2- طرح و تصویب اصل 90 (اصل یکصد و چهاردهم)
رئیس‏جمهور برای مدت چهار سال از راه مراجعه مستقیم به آراء عمومی انتخاب می‏شود و انتخاب متوالی او تنها برای یک دوره دیگر بلامانع است.
نایب رئیس- تذکری می‏دهیم خدمت دوستان و آن این‏که، این عبارت «از راه مستقیم به آراء عمومی» را ما می‏توانیم کوتاه‏تر کنیم و بنویسیم با رأی مستقیم مردم، هم عبارت کوتاه‏تر می‏شود و هم رفراندوم اشتباه نمی‏شود، اگر موافق هستید همین کار را بکنیم یعنی «رئیس‏جمهور برای مدت چهار سال با رأی مستقیم مردم انتخاب می‏شود.» (پرورش- کلمه «متوالی» را «مجدد» بکنید) ما می‏خواهیم بگوییم انتخاب متوالیش یک دوره است، وال اغیر متوالی چند دوره است، اگر بخواهید عبارت را تغییر بدهید می‏شود «و انتخاب مجدد او به صورت متوالی تنها برای یک دوره بلامانع است».
مکارم شیرازی- انتخاب متوالی، یک دوره را متوالی نمی‏شود گفت بلکه دوتایی را شامل می‏شود.
نایب رئیس- عبارت را اصلاح فرمایید که «انتخاب مجدد او به صورت متوالی تنها برای یک دوره بلامانع است.» (رحمانی- بنده مخالفم.) انتخاب متوالی دو جور است یک وقتی بلافاصله است آن وقت می‏گوییم یک دوره ولی اگر با فاصله شد دو سه دوره ... (خزعلی- بنده مخالفم.) آقای موسوی جزایری بفرمایید.
موسوی جزایری- بنده خواستم بفرمایید که چرا تفکیک شده یک دوره، ممکن است یک فرد لایق و متقی و کاردان باشد و اکثریت مردم هم این لیاقت و کاردانی را تشخیص بدهند.
نایب رئیس- آقای مکارم نظری دارید؟ (مکارم- بنده موافقم.) آقای دکتر آیت نظری دارید؟ (آیت- بنده نیز موافقم.) آقای فوزی بفرمایید.
فوزی- بنده با تصویب این اصل قبل از اصل 89 مخالفم، برا ی این‏که اگر آنجا توافق حاصل نشد و تصویب نشد آن وقت تکلیف چیست؟
نایب رئیس- به هر حال این را باید به یک صورتی حل کنیم، آقای فوزی به نظر من‏
</section>
<section type="page" number="1211">
اشکالی نیست. آقای پرورش نظری دارید؟ (پرورش- بنده موافقم.) اولین مخالف آقای رحمانی و اولین موافق آقای مکارم صحبت می‏کنند و بعد رأی می‏گیریم، آقای رحمانی بفرمایید.
رحمانی- بسم الله الرحمن الرحیم. این‏که رئیس‏جمهور را از راه مستقیم به آراء عمومی انتخاب نمایید مخالف هستم به جهت این‏که راه سهل‏تر مراجعه به مجلس است با دو سه آراء یا سه چهار آراء و امثال اینها، چه وجهی دارد که از طریق مجلس خبرگان انتخاب می‏شود که دارای اختیارات اصلی است و لیکن رئیس‏جمهور از طریق آراء مستقیم مردم، پس بنابراین برای حفظ تعادل لازم است که این هم از مجلس شورای ملی باشد با توجه با این‏که هم هزینه‏اش کمتر می‏شود و هم مقطع کمتری دارد و هم در مقام عزل زودتر انتخابات صورت می‏گیرد عرض بنده همین بود.
نایب رئیس- به این ترتیب چون آقای خزعلی جهت مخالفتشان فرق می‏کند تشریف بیاورند.
خزعلی- بسم الله الرحمن الرحیم. در این اصل 90 آمده است که «رئیس‏جمهور برای برای مدت چهار سال با رأی مستقیم مردم انتخاب می‏شود و انتخاب مجدد او به صورت متوالی تنها برای یک دور دیگر بلامانع است» روح این اصل و فلسفه این قانون این است، کسی که مسلط بر قدرت شد به خصوص دو دور متوالی، طوری می‏شود راه‏ها را در دست دارد و می‏تواند مقدرات مردم را قبضه کند و لذا صلاح این است که دور سوم مستولی بر حقوق مردم نباشد افراد لایق در گوشه و کنار مملکت پیدا می‏شوند، این مطلب درست است اما گاهی یک فرد بسیار لایقی پیدا می‏شود که دو دوره را اداره کرده و مانند ندارد و با این قانون دست او را می‏بندیم و مسؤولان این انتخاب دستشان بسته می‏شود، چون مسؤولان عبارتند از: شورای نگهبان و رهبر و خود مردم که در انتخاب اصیل و بیدار هستند، برای دور سوم اگر نالایق است دیگر انتخابش نخواهد کرد، بنابراین راه را باز بگذارید خود آنها نالایق را عقب خواهند زد و اگر ناچاریم که این قید را بیاوریم اقلا یک استثنائاً قائل بشویم، بگوییم که بیش از دو دور متوالی ممکن نیست الا در افرادی که به تشخیص رهبر و شورای نگهبان صلاحیتشان محرز است و مورد رضایت مردم هستند، استثنائاً چنین شخصی می‏تواند دوره سوم و بیشتر را حائز باشد.
نایب رئیس- آقای مکارم به عنوان موافق تشریف بیاورید.
مکارم شیرازی- بسم الله الرحمن الرحیم. دو نفر از برادران با این اصل با دو منطق مخالف بودند، اول جناب آقای رحمانی که ایشان عقیده داشت به این‏که رئیس‏جمهور باید به وسیله مجلس انتخاب بشود و سه دلیل داشتند که اگر خلاصه‏اش کنم دلیل اول مساوات با رهبر و دلیل دوم هزینه کمتر، دلیل سوم نصب آسان‏تر، و من فکر می‏کنم هیچ کدام از این سه دلیل قانع‏کننده نیست، به علت این‏که رئیس‏جمهور باید یک پیوند مستقیمی با مردم داشته باشد و پیوند مستقیمش تنها از طریق مراجعه به آراء عمومی ممکن است و اگر از طریق مجلس بوده باشد این پیوند مستقیمش با مردم از بین می‏رود و به صورت پیوند غیر مستقیم در می‏آید و آن قدرتی که لازم است داشته باشد و همبستگی با مردم که باید داشته باشد در رئیس‏جمهور پیدا نمی‏شود، و اما این‏که در دلیل اولشان گفتند که باید با رهبر مساوی باشد چون رهبر را خبرگان انتخاب می‏کند به قول کااین قیاس مع الفارق است برای این‏که رهبر یک جنبه تخصصی مخصوص به خود دارد و آن مسأل فقاهت و آن شرایط خاصی که تنها خبرگان می‏توانند تشخیص بدهند به خلاف رئیس‏جمهور همین اندازه مشخص بوده باشد لایق و پاک و امین، یک شرایطی که‏
</section>
<section type="page" number="1212">
در رئیس‏جمهور قسمتی از آن امروز صبح ذکر شد و به خواست خدا بعداً به مجلس خواهد آمد آن را مردم می‏توانند تشخیص بدهند ولی تشخیص صفات رهبر جز برای اهل خبره ممکن نیست. و اما این‏که گفتند هزینه کمتر، مسلم است که هزینه در اینجا نباید مشکلی ایجاد بکند، وقتی پای منافع مردم در کار بوده باشد و استحکامی به حکومت ببخشد مقدار هزینه انتخابات در مقابل آن ناچیز است. و اما این‏که گفتند نصبش بعد از عزل آسان‏تر می‏شود، انتخاب کردن هم کار مشکل و پیچیده‏ای نیست البته یک مقدار شاید زمان بیشتری لازم داشته باشد اما آنچنان مقدار زمانی نیست که کار مملکت را به نابسامانی بکشد، اگر تمام اینها بگذاریم در برابر آن پیوند محکمی که رئیس‏جمهور از طریق آراء مستقیم مردم با مردم پیدا می‏کند و آن قدرتی که او می‏دهد و حتی مرعوب بودنش هم در بعضی شرایط اگر مجلس شرایط نابسامانی مرعوب هم نمی‏شود بالاخره منافعش مسلماً بیشتر است و اگر از طریق آراء مردم باشد بهتر از این است که از طریق مجلس باشد. و اما آن‏چه جناب آقای خزعلی گفتند که ما نباید محروم کنیم کسی را بعد از دو دوره، چرا به علت این‏که ممکن است فردی لایق بوده باشد و این فرد لایق مثلا ده دوره هم انتخاب بشود، سنش هم اقتضا بکند و استعداد هم داشته باشد، چرا ملت از یک چنین استعداد و سرمایه انسانی محروم بماند، و گفتند لااقل در این قانون یک استثتا بگذارید، این البته چندتا جواب داردکه به صورت خیلی فشرده عرض می‏کنم اولین جواب این است که فلسفه این حب که در خیلی جاها است این است که یک نفر جا خوش نکند و قدرتش خیلی ریشه‏دار نباشد، غالباً دیده شده حالا افراد استثنایی را بگذاریم کنار، نظاماتی که سالیان متمادی ادامه پیدا می‏کنند غالباً فساد و دیکتاتوری می‏کشد و هنگامی که رئیس‏جمهور دو دور گذشت بعد از هشت سال چهار سال دیگر، دوازده سال و شانزده سال به آن حالت باقی بماند، بیم استبداد در آن کم نیست. و اما این‏که فرمودند افراد استثنایی ممکن است پیدا بشوند، می‏دانیم که قوانین تابع استثنائات نباید باشد. (هاشمی‏نژاد- به نیروهای دیگر هم امکان می‏دهد.) بله علاوه بر این، این را هم عرض کنم که به استثنائات ما نباید توجه داشته باشم البته ایشان حق دارند و ممکن است یک موقعی فردی بشود اما رعایت این فرد نادر در مقابل آن فلسفه‏ای که در غالب موارد به استبداد کشیده می‏شود اگر بخواهیم بکنیم حق آن فلسفه از بین رفته است. (طاهری اصفهانی- این جواب شما قانع‏کننده نبود.) توجه بفرمایید، این تجربه در دنیا هم شده و خود من هم پذیرفته‏ام که پشت سر هم برای مدت طولانی نمی‏گذارند کسی بر سر قدرت باشد، از همه اینها گذشته کار ریاست‏جمهوری واقعاً یک کار خردکننده است کسی که هشت سال پشت سر هم بخواهد انجام وظیفه بکند نه سمبل کاری بکند، واقعاً اعصابش می‏کوبد، حداقل چهار سال استراحت بکند و بعد دو مرتبه بیاید، مانع انتخاب مجدد او نیستم بلکه مانع سه دوره پشت سر هم هستم، یعنی می‏گوییم این آدم خیلی خوبی است ولی هشت سال کار از او کشیده‏ایم چهار سال استراحت بکند و دو مرتبه بیاید. باز هم هشت سال دیگر پشت سر هم حق دارد بوده باشد و این یک چیز غیر منطقی نیست و اما این‏که گفتنند یک استثایی در قانون بنویسیم، برای افراد شاذ و نادر در قوانین چیزی نمی‏نویسند، عرض نمی‏کنم هر کدام از اینها دلیل مستقل، اما این شش مطلب را اگر روی هم اضافه بکنیم، از مجموع همه اینها ما می‏توانیم نتیجه بگیریم که روی هم رفته باز صلاح و مصلحت این است که رئیس‏جمهور با فاصله بعد از هشت سال انتخاب بشود.
</section>
<section type="page" number="1213">
مشکینی- قاعده دفع ضرر را هم از جلب منفعت از چه ... قاعد عقلایی است، این حرف آقای خزعلی را رد می‏کند.
مکارم شیرازی- بله مصداقش را عرض کردم.
نایب رئیس- آقای طاهری سؤالی دارید بفرمایید.
طاهری اصفهانی- سؤال من این است اگر یک فردی که از هر جهت برایش تأمین داریم و در آن چهار سالی هم که انتخاب شد امتحان خودش را از نظر کمی و کیفی به ملت و زعما داد و استعداد بدنی هم دارد این چه مانعی دارد که سه دور متوالی انتخاب بشود؟ و اگر در همان دور اول همچون تأمینی برایش پیدا نکردیم و خائف هستیم برایش، پس برای دور دوم هم انتخاب نمی‏شود.
مکارم شیرازی- جواب این است که ما نمی‏توانیم برای یک دور معین قانون وضع بکنیم ما اگر راهی باز کردیم برای سه دوره در واقع به روی همه باز کردیم، منتها گفتیم استعداد بدنی داشته باشد و خوب باشد و در این صورت ممکن است همه بگویید ما استعداد بدنی داریم و عده‏ای هم طرفدار داشته باشند که آدم خوبی داشت و این به قول آقای مشکینی وقتی روب هم رفته حساب می‏کنیم کسانی که از این قانون استفاده می‏کنند مثلا ده نفرهستند، نه نفر از آنها ممکن است کارشان به استبداد بکشد، اما ممکن است یکی از آنها همان‏طوری که شما می‏فرمایید سرمایه خوبی برای مملکت باشد، آیا به خاطر آن یک سرمایه خوب که یک دهم است و آن نه نفری که غالباً کارشان به استبداد می‏کشد ما آن را انتخاب بکنیم؟ مسلماً صلاح قانون نیست.
نایب رئیس- متشکرم، مخالف و موافق صحبت کردند ولی آقای منتظری می‏فرمایند که من از جهت سومی مخالف هستم که هیچ یک از دو مخالف متذکر این جهت نشدند، به هر حال چون دو نفر مخالف صحبت کرده طبق آیین‏نامه، اگر جلسه موافقت بکند آقای منتظری می‏توانند صحبت کنند. حالا موافقین به این‏که آقای منتظری که از جهت سوم مخالف هستند نظرشان را بین کنند دستشان را بلند کنند (اکثر دست بلند کردند.) موافقت شد. آقای منتظری بفرمایید.
منتظری- اعوذ بالله من الشیطان الرجیم، بسم الله الرحمن الرحیم. من از اول با این‏که یک نفر رئیس‏جمهور باشد مخالف بودم، آی شریفه قرآن «وامرهم شوری بینهم» تخصیصی برایش نخورده است الا فی الریاست الجمهوریه، و ما هر چه کار بکنیم و کارها را دست یک نفر ندهیم، به نظر به صلاح مملکت است، برای این‏که ما در کشورهای خارجی هم دیده‏ایم با این‏که شاهنشاهی هم نبوده و ریاست‏جمهوری بوده، و رئیس‏جمهوریش هم موقت بوده ولی در اثر اعمال نفوذ آن رئیس‏جمهور، خودش را رئیس‏جمهور دائم کرده و الان هم در بعضی از کشورها مصداق دارد که به ملت ریاست‏جمهوری مادام العمر خودش را تحمیل کرده، ما به جای این‏که یک رئیس‏جمهور داشته باشیم، باید یک شورای جمهوری داشته باشیم که اقلا سه نفر باشند، و این سه نفر در رأس قوه مجریه باشند بعد از مقام رهبری منتها یک مقدار تشریفاتی هم در مملکت است که فرضاً یک رئیس‏جمهوری یا یک شخصیتی از کشور خارج می‏خواهد بیایید ایران، آن وقت آن سه نفر بی‏خودشان یک رئیسی دارند و به عنوان تشریفات یک نفر از خودشان را به نام رئیس انتخاب می‏کنند که اداره کند آن تشریفات را، یا فرضاً اداره جلسات را بر عهده بگیرد ولی در مورد تصمیم‏گیری اگر سه نفر باشند از دیکتاتوری مملکت ما دورتر خواهد شد،
</section>
<section type="page" number="1214">
و ما از باب این‏که بارها هم عرض کرده‏ام، انسان مار گزیده از ریسمان سیاه و سفید می‏ترسد، آن وقتی که رضا شاه را آمدند بر این مملکت تحمیل کنند تمام علما و دانشمندان و روشنفکران خیال می‏کردند با آمدن رضا شاه ایران گلستان می‏شود و از اروپا هم جلو می‏افتد، رضا شاه هم اول خودش را متدین و معتقد به مبانی اسلامی نشان می‏داد ولی آخرش هم دیدیم که دیکتاتور از آب در آمد، پسرش را هم بعد از او دیدیم، همین‏طور اول با علما گرم می‏گرفت و تواضع می‏کرد ولی آخر گرگ شد و از گرگ هم بدتر، اگر چنان‏چه بنا باشد امر مملکت دست یک نفر باشد از دیکتاتوری دور نیست از باب این‏که مقام خلاصه نوعاً غرور می‏آورد برای انسان و اگر مقام بالاترین سکرهاست، بنابراین اگر چنان‏چه شورای جمهوری باشد این به نظر من بهتر از آن یک نفر خواهد بود البته از اول هم در آن پیش‏نویس که داشتند من طرفدار شورای جمهوری بودم.
نایب رئیس- از میان دوستانی که اینجا به ترتیب اسم نوشته‏اند اسامیشان را می‏خوانم ریال یک نفر که بتواند به عنوان موافق در پاسخ آقای منتظری صحبت بکند می‏تواند بیاید صحبت کند.
ربانی شیرازی- با یک موافق قضیه حل نمی‏شود چون که این مسأله مطرح نشده، در جلسات خصوصی روی ریاست‏جمهوری فرد صحبت شده این بنا بود مطرح بشود می‏بایستی در آن کمیسیون بحث می‏شد که شورا باشد یا فرد باشد، این اینجا اصلا به یک موافق قضیه حل نمی‏شود.
نایب رئیس- یعنی این مسأله اگر هم بخواهد مورد بحث هم قرار گیرد جا دارد قبلًا در جلسه گروه‏ها بحث بشود. (کرمی- این شق در جلسه مشترک دیروز مطرح شد و رد شد.) به هر حال این تذکر آقای ربانی به جا است که چون مسأله‏ای است ما اگر بخواهیم رویش بحث کنیم جا دارد در جلسه مشترک گروه‏ها باشد، پس اجازه بفرمایید از این بحث بگذریم و نظر آقای منتظری هم گفته شد و در رابطه با این اصل احتیاجی هم به موافق نیست. (منتظری- بالاخره شما یک متخصص برای آیه پیدا بکنید) ان شاء الله، بنابراین اصل 90 را برای رأی می‏خوانیم:
اصل 90 (اصل یکصد و چهاردهم)- رئیس‏جمهور برای مدت چهار سال با رأی مستقیم مردم انتخاب می‏شود و انتخاب مجدد او به صورت متوالی تنها برای یک دوره دیگر بلامانع است.
لطفاً گلدان‏ها را برای رأی گرفتن نزد نمایندگان ببرید.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه اخذ رأی را اعلام می‏کنم، عده حاضر در جلسه هنگام اخذ رأی شصت و چهار نفر، تعداد کل آراء شصت چهار رأی، آراء موافق پنجاه دو رأی، آراء مخالف شش رأی، آراء ممتنع شش رأی، بنابراین تصویب شد، تکبیر (حضار سه مرتبه تکبیر گفتند).
3- طرح و تصویب اصل 91 (اصل یکصد و شانزدهم)
نایب رئیس- اصل 91 مطرح است که می‏خوانم.
اصل 91- نامزدهای ریاست‏جمهوری باید آمادگی خود را رسماً اعلام کنند، نحوه انجام انتخاب رئیس‏جمهور را قانون معین می‏کند.
نایب رئیس- این یک کلمه را می‏خواهند که «نامزدهای ریاست‏جمهوری پیش از
</section>
<section type="page" number="1215">
برگزاری انتخابات باید آمادگی خود را رسماً اعلام کند». چون هیچ زمانی ندارد و مثل این‏که یک زمان می‏خواهد. (جوادی- آمادگی خودش را اعلام می‏کند» یعنی پیش از برگزاری انتخابات می‏باشد.) (طاهری گرگانی- باید قبلا آمادگی خود را رسماً اعلام کنند.) عیبی ندارد بنویسیم «نامزدهای ریاست‏جمهوری باید قبلا آمادگی خود را رسما اعلام کنند، نحوه انجام انتخابات رئیس‏جمهوری را قانون معین می‏کند.» آقای هاشمی‏نژاد بفرمایید.
هاشمی‏نژاد- این کلم «رسماً» همیشه یک مفهوم استاندارد شده‏ای در همه موارد مشابه هم ندارد نامه رسمی، کار رسمی، مثلا در جریان خبرگان ما دیدیم کسانی که رسماً می‏خواستند آمادگی خود را اعلام کنند به این کیفیت بود که به فرمانداری محل نامه بنویسند با امضای خودشان، بنابراین اینجا که نوشت رسماً اعلام کنند به چه کسی اعلام کنند و اصلا رسمیت در این کار با چه کسی هست و کانالش کدام است؟ (نایب رئیس- این را قانون معین می‏کند.) قانون معین نمی‏کند، ملاحظه فرمایید «نحوه انجام انتخاب رئیس‏جمهوری را قانون معین می‏کند».
نایب رئیس- یکی از آیین‏نامه‏هایش هم همین است، رسماً یعنی آن‏طور که در قانون می‏گوید. آقای سبحانی بفرمایید.
سبحانی- به نظر من اگر «نامزدها» را «داوطلبان» بنویسیم بهتر است، این در واقع روشن‏تر است و حقوقی‏تر، نه این‏که ما شورای نگهبان خواهیم داشت اینها رسماً یا کتباً و به جای رسماً، کتباً باشد که رسماً یک معنای کشداری دارد آمادگی خودش را به شورای نگهبان اعلام می‏کند و شورای نگهبان هم لیست را منتشر می‏کند.
نایب رئیس- اینها جزییات است، آقای کیاوش بفرمایید. (کیاوش- قبل از انتخابات باید باشد.) بسیار خوب آقای کریمی بفرمایید.
کریمی- به دنبال بیانی که آقای هاشمی‏نژاد فرمودند آن جهت باید ذکر بشود و برای فرار از محظوری که صبح در کمیسیون مشترک متذکر شدید جمل «قبلا اعلام بشود» کافی نیست باید مدت آن ذکر بشود، یعنی هم مرکزی را که درخواست را تصویب می‏کنند و هم یک هفته، دو روز و بیست روز ... والا ممکن است دو ساعت قبل از برگزاری انتخابات اعلام بکند و به همین استناد بکند.
نایب رئیس- این تفاسیر را باید قانون بعداً معین کند، خانم گرجی بفرمایید.
خانم گرجی- می‏خواستم سؤال کنم، نامزدها، داوطلبان را هم شامل می‏شود؟ به اصطلاح داوطلبان منفرد؟
نایب رئیس- معلوم می‏شود که توضیح صبح مورد توجه دوستان قرار نگرفته به طوری که آقای سبحانی هم این را تکرار کردند، برادرمان آقای دکتر غفوری در جلسه قبلی در آن گروه چند نفری بود این مسأله آنجا مطرح بود و نکته‏ای را ایشان تذکر دادند که ممکن است کسی شخصاً داوطلب نباشد و دیگران او را نامزد بکنند، بنابراین به این شخص نمی‏گویند نامزد، ما طوری بنویسیم که این‏گونه افراد هم مشمول باشند. آقای دکتر آیت بفرمایید.
دکترآیت- من می‏خواستم توضیحی در مورد شروع بدهم که مثلا سه ماه قبل باید شروع بشود البته فرمودید که این هم مربوط به اصول بعدی می‏شود.
</section>
<section type="page" number="1216">
نایب رئیس- آقای مکارم بفرمایید.
مکارم شیرازی- می‏خواستم عرض بکنم که هم داوطلبان بنویسید و هم نامزدها چون داوطلب، نامزد را در بر نمی‏گیرد و نامزد را داوطلب را.
نایب رئیس- چرا، هر داوطلبی را می‏گویند نامزد، و خودش، خودش را نامزد کرده.
مکارم شیرازی- دوم این‏که کلمه «قبلا» را اگر بگذاریم مفهومش این است که قبل از نامزدی.
نایب رئیس- حقیقتش این است باید کلمه قبل از برگزاری انتخابات باشد برای این‏که اگر ننویسیم ممکن است تا اثنای انتخابات چیزی نگوید و بعد مثلًا بگوید آماده هستم، بنابراین آنچه اول عرض کردم به جا است یعنی «قبل از شروع انتخابات» آقای فوزی بفرمایید. (فوزی- منظور از قانون آیا مصوبه مجلس شورا است یا غیر آن؟) خیر، قانون آن مقرراتی که در این لحظات ارزش قانونی دارد بنابراین ممکن است قانون مجلس شورای ملی باشد و قبل از آن قانون شورای انقلاب. آقای دکتر باهنر بفرمایید. (باهنر- به جای نحوه انجام انتخابات بگذارید نحوره برگزاری انتخابات.) درست است پیشنهاد به جایی است، خوب پس به هر حال متن را برای رأی‏گیری می‏خوانم:
اصل 91 (اصل یکصد و شانزدهم)- نامزدهای ریاست‏جمهوری باید قبل از شروع انتخابات آمادگی خود را رسماً اعلام کنند، نحوه برگزاری انتخاب رئیس‏جمهور را قانون معین می‏کند.
لطفاً گلدان‏ها را برای گرفتن رأی نزد دوستان ببرید.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه اخذ رأی را اعلام می‏کنم، عد حاضر در جلسه هنگام اخذ رأی شصت و چهار نفر، تعداد کل آراء شصت چهار رأی، آراء موافق پنجاه ونه رأی، آراء مخالف چهار رأی، آراء ممتنع یک رأی، تصویب شد، تکبیر (حضار سه مرتبه تکبیر گفتند).
4- ورود هیأت فلسطینی و چند سخنرانی به این مناسبت‏
 (در ساعت شانزده هیأت فلسطینی که در میان آنها هانی الحسن نماینده دفتر سازمان آزادی‏بخش فلسطین و ابو جهاد رهبر عملیات نظامی الفتح دیده می‏شوند همراه با دکتر یزدی وزیر امور خارجه ایران به جلسه وارد شدند.)
نایب رئیس- ما در این لحظه میزبان مهمان‏های عزیزی از ملت برادر و عزیز فلسطین هستیم و نیم ساعتی از وقت جلسه را برای پذیرایی از این مهمان‏های عزیزمان اختصاص می‏دهیم برادرمان آقای ابو جهاد فرمانده عالی فلسطینی و آقای هانی الحسن و دستان دیگر تشریف آورده‏اند اول آنها خیر مقدم می‏گوییم.
 (در این هنگام هیأت رئیسه به طرف آنها آمده و خوش‏آمد گفتند و آیت الله منتظری رئیس مجلس بررسی نهایی قانون اساسی پشت تربیون رفتند.)
آیت الله منتظری- اعوذ بالله من الشیطان الرجیم، بسم الله الرحمن الرحیم. سلام بر ابو جهاد که به حق ابو جهاد مکنی شده‏اند. سلام ما بر همه برداران و خواهران فلسطینی، سلام بر رهبر فلسطین برادر ابو عمار، سلام ما بر همه برداران و خواهران فلسطینی که در اسرائیل در زندان و تحت شکنجه به سر می‏برند من از طرف همه نمایندگان مجلس بررسی اساسی به جناب‏
</section>
<section type="page" number="1217">
آقای ابو جهاد برادرمان و سایر برداران فلسطینی که در مجلس بررسی تشریف آورده‏اند خیر مقدم می‏گویم، به مجلس ما خوش‏آمدید، به ایران ما که منزل خودتان است خوش‏آمدید. همبستگی ملت ایران با برادران فلسطینی تازگی ندارد همان وقتی که ملت ایران تحت ظلم دولت طاغوتی محمد رضا بود هر چند آن دولت به اسرائیل کمک می‏کرد اما دل‏های ملت ایران برای برادران فلسطینی می‏طپید. من شخصاً به یاد دارم هنگامی که در زندان بودم با این‏که برادران و خواهران ما را در شهرهای ایران به شهادت می‏رساندند ولی اخبار لبنان و فلسطین که به ما می‏رسید همه ما را ناراحت می‏کرد و به فکر برادران و خواهران بودیم الان هم توجه دارند که برای اعلام همبستگی نسبت به برداران و خواهران فلسطینی که در زندان‏های اسرائیل در حال اعتصاب غذا هستند دانشجویان دانشگاه‏های ایران اعلام روزه سیاسی کرده‏اندو امروز از قم به من تلفن کردند که حوزه علمیه قم و بازاری‏های قم همه روزه گرفته‏اند و همه در دانشکده علوم اقتصادی و سیاسی قم مجتمع شده‏اند به عنوان تحصن برای اعتراض به این عمل دولت اسرائیل غاصب که حقوق برادران فلسطینی ما را نادیده می‏گیرد، البته هم کا این گناه را از بالاتر از اسرائیل می‏دانیم. اسرائیل یکی از ایادی امپریالیزم آمریکا است که آنها همه منافع کشورهای جهان سوم را می‏خواهند در اختیار داشته باشند، اسرائیل طفل نامشروع دولت آمریکا است. امیدواریم ان شاء الله همین‏طور که ملت ایران در اثر ایمان و استقامت و در اثر همبستگی و اتحاد همه اقشار و در اثر رهبری صحیح رهبر بزرگ ما حضرت آیت الله العظمی امام خمینی به پیروزی رسید ملت فلسطین هم در اثر همبستگی که می‏دانیم دارند و در اثر ایمان و تقوا و همبستگی با اسلام و رهبری صحیح رهبران بزرگ همچون آقای ابو عمار و آقای ابو جهاد و سایر رهبران به پیروزی کامل برسند و فلسطین و مسجد القصی که قبله اول مسلمین است از دست اسرائیل غاصب نجات پیدا کند. من یک تذکر هم به همه برادران و خواهرانی که ممکن است صدای من را بشنوند می‏دهم و آن این‏که به ملت فلسطین و سایر برادرانی که در حال مبارزه و جهاد هستند به هر نحوی که هست باید کمک کرد، کمک‏های معنوی به جای خود، اما اقسام کمک‏ها باید باشد برای این‏که اگر یک مسلمان در اقصی نقاط عالم گرفتاری داشته باشد (هر نحو گرفتاری) برادران دیگر در هر جا باشد به مقدار وسعت و امکان خودشان لازم است به آنها کمک کنند «المومنون اخوه المسلمین اخوه» همه با هم بالاخره برادریم، امیدواریم ان شاء الله یک روزی جشن پیروزی برادران فلسطینی را در فلسطین و در مسجدالقصی بگیریم و شرکت کنیم. به امید پیروزی همه مسلمین و همه مسنضعفین جهان. و السلام علیکم و رحمه الله و برکاته.
مترجم- الاخ ابوجهاد، الاخوه المرافقون، سلامی و سلام الشعب الایرانی البطل و سلام زملائی فى هذا المجلس و سلام قائد الثوره الاسلامیه المظفره علیکم اخوتنا فی الجهاد و اخوتنا فی النضال یطیب لی باسمی و باسم اعضاء مجلس خبراء، المکلف بالتصویب علی دستور الجمهوریه الاسلامیه الایرانیه ان ارحب بکم بیننا.
انکم فی بیوتکم، انتم فی بلدکم ایران، بلد فلسطین، ثورتکم ثورتنا مبادئکم مبادئنا و قضیتکم قضیتنا اننا نعرف ان الشاه کان یساعد اسرائیل و لکن الشعب الایرانی کله کان مع الثوره الفلسطینیه و انا حین کنت فی السجن کان قلبی ینبض بحبکم و کان اخوتنا فی السجن یتلقون اخبارکم بکل رحابه صدر، انتصارکم کان انتصارا لنا جمیعا و الیوم، حیث یضرب عن الطعام المعتقلون السیاسیون فی سجون اسرائیل فان الشعب الایرانی متمثلا فی فئات ثوریه کثیره من طلاب الجامعات و غیرهم اعلنوا الصوم السیاسی تضامناً
</section>
<section type="page" number="1218">
مع المعتقلین السیاسیین فی سجون اسرائیل، و لقد جائنی هذا الصباح خبر مفاده ان طلاب الحوزه العلمیه فی مدینه قم المقدسه هم و بقیه الفئات ایضاً قد اعلنوا الصوم السیاسی و انهم سیجتمعون فی کلیه الاقتصاد و العلوم السیاسیه احتجاجاً علی ما یتلقاه اخوتنا الفلسطینیون فی سبحون اسرائیل من التعذیب و الحرمان.
ایها الاخوه المناضلون اننا نعرف ان وراء اسرائیل الامبریالیه الامریکیه. فاسرائیل مولود غیر شرعی للولایات المتحده الامریکیه التی ترید استعمار العالم الثالث، و لکن بالاعتماد علی الله و کما انتصرت الئوره الاسلامیه فی ایران بقیاده سماحه آیه الله العظمی الامام الخمینی ادام الله ظله و بوحده کلمه الشعب فاننا نرجوا ان تنتصر اثوره الفلسطینیه بقیاده ابی‏عمار و قیاده ابی‏جهاد و بقیه الاخوه الفلسطینیین، الحکمه عن طریق اتباع القیاده و عن طریق وحده الشعب الفلسطینی، و عن طریق التمسک بمبادی الاسلام و مبادی القرآن. اننی ارجوا ان تتحرر فلسطین کل فلسطین، و ان تتحرر اولی القبلتین و ارض النبوات فلسطین و ارجوا ان نحتفل فی یوم ما بتحریر فلسطین فی المسحد الاقصی و هنا یجب ان اذکر من یسمع کلامی ان علی کافه الشعوب ان تساعد الشعب الفلسطینی بکل انواع المساعده لان النبی الاکرم صلی الله علیه و آله و سلم کان یقول «المؤمنون کالجسد الواحد اذا اشتکی منه عضو تداعی له سائر الاعضاء بالسهر و الحمی» و القرآن کریم یقول «انما المؤمنون اخوه» و هکذا فان من واجب کل الشعوب ان التساعد الشعوب المناضله المؤمنه و فی الختام ارحب بکم مره اخری. و السلام علیکم و رحمه الله و برکاته.
نایب رئیس- الاخ ابوجهاد.
ابوجهاد- بسم الله الرحمن الرحیم. و الصلاه و السلام علی سیدنا محمد سید الانبیاء و المرسلین، الاخ رئیس المجلس، الاخوه الاعضاء انه لشرف عظیم لنا الیوم ان نقف لنتحدث الی مجلس الخبراء فی جمهوریه ایران الاسلامیه، ناقلًا الیکم تحیات الاخ ابوعمار و الاخوه المجاهدین من قیاده فتح و منظمه التحریر الفلسطینیه و اخوانهم و ابناء شعبهم الذین یعیشون فی الارض فلسطین و حول المسجد القصی.
و فی الحقیقه کانت تتدافع الافکار و نحن ندخل الی هذا المجلس، نتذکر قول الله تعالی «قُلِ اللَّهُمَّ مالِکَ الْمُلْکِ تُؤْتِی الْمُلْکَ مَنْ تَشاءُ وَ تَنْزِعُ الْمُلْکَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِیَدِکَ الْخَیْرُ إِنَّکَ عَلى کُلِّ شَیْ‏ءٍ قَدیرٌ» و قوله تعالی «وَ نُریدُ أَنْ نَمُنَّ عَلَى الَّذینَ اسْتُضْعِفُوا فِی الْأَرْضِ وَ نَجْعَلَهُمْ أَئِمَّهً وَ نَجْعَلَهُمُ الْوارِثینَ».
تذکرنا کل احداث الثوره الایرانیه التی وقفت تواجه طغیان الشاه فی السنوات الماضیه و تعذب ابناء هذا الشعب کما تعذب ایضاً الشعب الفلسطینی علی ایدی الطغاه الاسرائیلیین لقد کتب الله لکم النصر و انتصرتم علی الطغیان و ان الشعب الفلسطینی ینتظر علی الطریق نصراً جدیداً ان شاء الله.
عند ما کان یواجه الشعب الفلسطینی مؤامره کامب دیفید و یواجه المؤامرات السیاسیه علی قضیته و یحکم الاعداء «الحصار» حول هذا الشعب و حول قضیه هذا الشعب یریدون ان تضعفوها اذا بنا نلمح نصرکم یأتی من بعید لیحطم حلقات الحصار و کان هذا نصراً من عندالله.
و لقد قال العدو الاسرائیلی و ناقشت قیادانه اثر هذه الثوره علیه و عبر فی تقاریره کلها ان اسرائیل کانت اکثر المتضررین من هذه الثوره، نعم لقد تضررت اسرائیل لان ثورتکم وجهت ضربه الی الامبریالیه آمریکایه و الی قاعدتها الرئیسیه اسرائیل.
</section>
<section type="page" number="1219">
و لقد حملت ثورتکم معها دروساً کثیره اهمها ان الانسان المسلم المسلح بایدیولوجیه، قادر علی ان تجعله یستشهد و بدون تردد، ذلک الانسان اذا ما اصبح جزءً من تنظیم جماهیری واسع فانه یکون قادراً حتی بدون سلاح ان یهزم بعقیدته اکبر قوه طاغوتیه مسلحه، لقد اعادت هذه الثوره الی قلوبنا القناعه المطلقه بان کلمه «الله اکبر» لیست کلمه تقال و انما هی حقیقه مادیه ملموسه، لیس هناک شیی‏ء علی هذه الارض اکبر من خالقه، بل و اکثر من ذلک فان الشعب الایرانی العظیم تحت قیاده قائده الفذ آیه الله الخمینی قد اعاد تذکیر العالم الاسلامی بان «الله اکبر» تعنی انه لایوجد ظلم علی هذه الارض الا و یقهر و ینتهی، تعنی انه لا یوجد باطل علی هذه الارض الا و سیزول، تعنی انه لا یوجد طاغوت الا و سیسحق، و ان المستضعفین سوف یکتب الله لهم النصر.
لقد اخترتم طریقکم بعد ان حققتم النصر، وثقوا ایها الاخوه ان العالم اجمع یراقب و یتابع ما یجری عندکم حتی ما یجری فى هذه القاعه، و ان کل المستضعفین ینتظرون ان شاء الله ان تضعوا السیاسه و النصوص التی تؤدی الی وحدتهم و الی الدفع بهم الی طریق النصر ان شاء الله.
و اکثر الناس متابعه لخطواتکم و انتصاراتکم هو ذلک الشعب الذی یعانی تحت الاحتلال السرائیلی، الشعب الفلسطینی حول المسجد الاقصی و الحرم الابراهیمی فی الخلیل، هؤلاء المؤمنون یتطلعون دائما مبارکین انتصارکم الی الیوم الذی ندق فیه الابواب علیهم فاتحین ان شاء الله، نحمل لهم بشائر النصر، و من اولئک اخوانهم الذین فی السجون و المعتقلات، هؤلاء الذین یعانون الکثیر و الذین سیفرحون و لاشک و یقدرون هذه الوقفه من اخوانهم فی الجامعات و منکم و من ابناء الشعب الایرانی الی جانبهم، ان هذا سیعطیهم مدا و دفعا معنویا فی نضالهم لمواجهه التحدی و مواجهه الغزات و السجانین و لذلک ان شاء الله سوف تحمل لهم هذه ایضا بیارق الامل و سوف تحمل لهم علائم التأکید علی انهم لیسوا وحیدین و ان نصرهم قریب.
ان هذا الشعب الذی یواجه الاضطهاد الاسرائیلی من جنود الاحتلال و ان هذا الشعب الذی یعیش فی القدس و حول القدس فی الاراضی المحتله، ان هذا الشعب الذی یعیش فی مخیمات اللاجئین و الذی یتعرض لعدوان الجیش الاسرائیلی الغاری. الذی یقصف معسکراته و یدمر قری ابناء شعب لبنان فی الجنوب اللبنانی، هذا الشعب و اخوانهم فی الجنوب اللبنانی لن تقلل عزیمتهم هذه الموجات من الاعتداءات الاسرائیلیه بل انهم یقفون باملهم، یقفون بایمانهم لمواجهه هذه الاعتداءات و الصبر علیها و الصمومد فی وجهها و مواجهه کل نتائجها. و منذ بدا هذا الشعب نضاله تقف الموأمرات علیه و لم تتوقف الاعتداءات علی مراکزه و قراه و مدنه، بل استمرت و ازدادت یوما بعد یوم، موأمرات من العدو الاسرائیلی و احیانا موأمرات من الاشقاء کان یواجهها هذاالشعب بصبر و الم، و ان هذا الشعب و هو یواجه هذه الاعتداءات یثق بانه سیخرج من هذه المحنه و سیحقق النصر ان شاء الله.
و فی الاشهر الاخیره رکز هذا العدو عدوانه علی الجنوب اللبنانی، ماذا یهدف من هذا العدوان انه یهدف الی تحطیم اراده اولئک الصامدین فی الجنوب انه یهدف الی بذر الشقاق بین الفلسطینیین و اللبنانیین فی الجنوب، و لکن اراده الشعب اقوی، و الحمدلله واجهوا ذلک بصیر و مزید من الالتحام.
لقد کانت وحده الشعب الفلسطینى مع الشعب اللبنانى من الجنوب و اخواننا الشعیه کانت هذه الوحده اقوی سلاح واجهنا فیه کل الهجمات الماضیه، و الیوم یحاول العدوی باستمرار اعتداءاته ان یثیر الشقاق و لکننا نصر من خلال التعاون و الاتحاد معاً علی تخطی هذه العقبات.
والحمدلله اننا نسیر فی هذا الطریق و اننا نتطلع دائما الی ان نواجه الاعتداءات باستمرار بهذا
</section>
<section type="page" number="1220">
الموقف الواحد الموحد.
هذه الوحده هی التی حمت الجنوب فی الفتره الماضیه عند ما جری الاعتداء الواسع علی الجنوب اللبنانی واستطاع المقاتلون ان یواجهوا هذا العدوان الشرس ثمانیه ایام یلیالیها، قاتلوا هذا العدو الذی کان یرید ان ینهی المعرکه فی ساعات لیضع کل المقاتلین اسری بین یدیه، ولکن الشعب بصموده و التحامه بالمقاتلین استطاع ان یواجه هذا العدوان و ان یرده علی اعقابه.
ان العدو الصهیونی یهمه مناطق الجنوب اللبنانی و خاصه فیها میاه اللیطانی و هو الان یقیم مشاریعه فی صحراء النقب یتطلع الی المیاه و یرکز اعتداءاته علی مناطق المیاه و لذلک یتطلع الی منطقه اللیطانی یرید ان یضع یده علیها حتی یزود بحیره طبریه التی انخفض منسوبها، یزودها بالمیاه التی یحتاج الیها.
و اذا وصل الاسرائیلیون لا سمح الله الی منابع اللیطانی معنی ذلک انه زود مشاربعه التی یرید ان یروی بها صحراء النقب بما یحتاج من المیاه، و اذا صمدنا و منعناه فان ذلک یعنی جفاف مشروعاته التی خطط لها منذ ثلاث سنوات لزیاه کفاءه و مزروعات تلک الصحراء ان کید العدو سیرد الی نحره ان شاء الله و انه یرید ان یشغل منظمه التحریر الفلسطینیه عن هدفها الاساسی باستمرار نضالها فی داخل الارض المحتله و ان الشعب الصامد هناک کل یوم یقول بعملیه عسکریه فی عمق العدو و هویؤثر علی وجوده بضرباته، و یمنع الهجره و یهز کیان العدو الاقتصادی و السیاسی، و یحرز شعبنا بعد ذلک فی تحرکه السیاسی انتصرات کبیره.
عند ما جاءوا بمؤامره کامب دیفید ارادوا ان یجدوا بعض الناس الذین یؤیدون مشروع الحکم الذاتی الذی جاءت به مؤامره کامب دیفید، و لکن الحمدلله ایمان الشعب کان قویا بربه و قویا بقضیته و لذلک استطاع هذا الشعب ان یکون فی موقف موحد و ان یقول للجمع امام العالم اجمع لا، لن یقف واحد خلف هذا المشروع و لن یرضی واحد بهذا المشروع، و من اجل ذلک خرج وزیر خارجیه الولایات المتحده الامریکیه بعد آخر زیاره له الی الارض المحتله، خرج الی اروبا لیعلن امام وزراء خارجیه اروبا لم نجد فی کل فلسطین لا فی الضفه الغربیه و لا فی قطاع غزه رجلًا واحداً یمکن ان یتعاون معنا فی مشروع الحکم الذاتی الذی عرضناه.
و اعلن شعبنا فی الارض المحتله انه یلتف حول منظمه التحریر الفلسطینیه فاعطاها ذلک دفعا سیاسیاً قویاً، کذلک احرزت هذه المنظمه انتصاراتها ایضاً فی الساحه السیاسیه فی کل اطراف العالم.
ایها الاخوه ان ثورتکم، و شعب فلسطین یناضل، تعطیه دفعا قویا و شحنات من الایمان اقوی و لذلک نحن و شعبنا هناک یتطلع الی وقفتکم دائما الی جانبه و اننا لنثق انکم بایمانکم، بقلوبکم، بحماسکم، کل شعبکم یقف الی جانب هذا الشعب الذی یواجه العدوان و انه یثق ان النصر ان شاء الله قریبا و سوف یتحقق النصر و تزول موجبات الضلال التی حلت فوق فلسطین لیشرق النور نور الایمان ان شاء الله و تشع من المسجد الاقصی انوار النصر و انوار الایمان من جدید باذن الله. حیاکم الله و السلام علیکم و رحمه الله و برکاته.
مترجم- بسم الله الرحمن الرحیم. برادر رئیس مجلس خبرگان، برداران اعضای مجلس خبرگان بزرگترین افتخار ما است که امروز میهمان شما هستیم من از طرف برادر ابو عمار و از طرف کلیه برادران مجاهد خود را رهبران سازمان الفتح و سازمان آزادی‏بخش فلسطین درود کلیه برادران و کلیه مردم فلسطین را به شما می‏فرستم. مردم فلسطینی که اکنون در سرزمین‏
</section>
<section type="page" number="1221">
فلسطین زیر سلطه اسرائیل زندگی می‏کنند.
ما همیشه به یاد گفتار خدا هستیم که فرمود: «قُلِ اللَّهُمَّ مَالِکَ الْمُلْکِ تُؤْتىِ الْمُلْکَ مَن تَشَاءُ وَ تَنزِعُ الْمُلْکَ مِمَّن تَشَاءُ وَ تُعِزُّ مَن تَشَاءُ وَ تُذِلُّ مَن تَشَاءُ بِیَدِکَ الْخَیرُ إِنَّکَ عَلىَ کلِّ شىْ‏ءٍ قَدِیر» همچنین آی دیگر که می‏فرماید: «وَ نُرِیدُ أَن نَّمُنَّ عَلىَ الَّذِینَ اسْتُضْعِفُواْ فىِ الْأَرْضِ وَ نجْعَلَهُمْ أَئمَّهً وَ نجْعَلَهُمُ الْوَارِثِین».
ما به یاد داریم تمام سرگذشت این انقلاب و سیر تاریخی این انقلاب را، روزهایی که مردم ستمدیده ایران با ظلم و طغیان شاه رو به رو شدند و این مردم در برابر شکنجه‏های وحشیانه شاه بودند همان‏گونه که مردم فلسطین اکنون با شکنجه‏های وحشیانه اسرائیل‏ها رو به رو هستند. خدا برای شما پیروزی و نصر در برابر طاغوت عرضه کرد اما مردم فلسطین اکنون منتظر پیروزی دیگری هستند.
ما وقتی در برابر توطئه‏های کمپ دیوید و توطئه‏های دشمن مرتب رو به رو بودیم و حصارهای سیاسی از طرف دشمن به ما تنگ‏تر می‏شد پیروزی شما یک راه‏گشایی برای ما بود که این حلقه حصار در هم شکست.
مقامات رهبری اسرائیل در تحلیل و بررسی‏هایی که پس از پیروزی انقلاب داشتتند به این نتیجه رسیدند و این را در گزارشات خود گفتند که بزرگترین ضربه‏ای که در منطقه خوردند خود اسرائیل بود چرا این پیروزی انقلاب اسلامی ایران بزرگترین ضربه را امپریالیسم آمریکا و اسرائیل که دست آمریکا در منطقه هست، زد.
پیروزی انقلاب اسلامی ایران این حقیقت را به ما نشان داد که اگر انسان مسلح به یک ایدئولوژی و اعتقاد باشد می‏تواند بدون اسلحه بر دشمن خود پیروز شود می‏تواند بر طغیانی که بر او مسلط است پیروز شود انقلابی که مرتب رهبر حکیم ایران تکرار می‏کرد که به «الله اکبر» پیروز شد الله اکبری که به تمام جهان اسلام ثابت کرد، یعنی پیروزی حق بر باطل یعنی پیروزی مردم بر طاغوت یعنی در نتیجه پیروزی مستضعفین بر مستکبرین بود.
تمام جهان اکنون بر ایران و به تمام سیر تحولات ایران می‏نگرند، تمام مستضعفین منتظر قانون و سیاست کلی کشور هستند آنها از جریانات دقیق این مجلس باخبرند.
و بیشتر از همه منتظران اخبار ایران مردم ستمدیده فلسطین هستند مردمی که در زیر یوغ ضربات اسرائیل زندگی می‏کنند بیشتر مردمی که در زندان‏های اسرائیل هستند آنها منتظر پیروزی‏های پی‏درپی شما در ایران می‏باشند آنها تشکر می‏کنند از موضع‏گیری سیاسی و از روز سیاسی که در ایران شروع کرده‏اید آنها با این کار شما امید دیگری و جان دیگری از این کار پیدا می‏کنند و یک امید تازه‏ای برای آنها پیدا می‏شود.
این مردمی که اکنون در خیمه‏گاه‏های فلسطین، مردمی که در زیر ضربات شدید اسرائیل زندگی می‏کنند مردمی که زیر بمباران هواپیماهای اسرائیل زندگی می‏کنند همچنین برادران آنها در جنوب لبنان تمام آنها با صبر و استقامت در برابر حملات وحشیانه اسرائیل استقامت می‏کنند و آنها با ایمان و صبر منتظر هستند تا پیروز شوند.
از زمانی که این ملت شروع به مبارزه کرد توطئه‏های دشمن شروع شد توطئه‏های که از دوست و دشمن برای او می‏سازند اما او با قدرت و ایمان در برابر آنها مبارزه می‏کند و او به امید پیروزی است.
و در مدت اخیر که اسرائیل حملات شدید خود را بر جنوب لبنان تمرکز می‏دهد هدف او این‏
</section>
<section type="page" number="1222">
است که استقامت و صبر را هم بشکند و ایجاد اختلاف و تفرقه بین فلسطینی و لبنان بکند و اما او نمی‏تواند و اراده ملت قوی‏تر است.
از اول اتحاد و وحدت مردم فلسطین و لبنان و شیعه جنوب لبنان بود و این قوی‏ترین سلاحی است که ما در برابر حمله‏های اسرائیل داریم. اسرائیل می‏خواهد مه این اتحاد را در هم بشکند و ایجاد اختلاف و تفرقه بکند اما ما اصرار می‏کنیم و بر آن هستیم که این اتحاد باشد.
همین اتحاد بود که حمله شدید مدتی قبل به جنوب لبنان را در هم شکست و آن نظر اسرائیل را که می‏خواست در چند ساعت جنوب لبنان را اشغال کند با ایستادگی هشت شبانه روز مردم مبارز فلسطین و جنوب لبنان نقشه او خنثی گردید.
هدف اساسی اسرائیل از حملات به جنوب لبنان این است که به سرچشم رود لیطانی برسد تا مسیر آب رود لیطانی را از جنوب لبنان به طرف دریاچه طبریه واریز کند و هدف او از این آبیاری مناطق سرزمین اشغال شده و صحرای نقب است.
و اگر اسرائیل توانست به این برنامه خود یعنی سرچشمه آب رود لیطانی برسد آینه برنامه‏های سه ساله آبیاری منطقه سرزمین‏های اشغال شده جامه عمل می‏پوشد اما ما باید جلو این نقشه دشمن را بگیریم.
هدف اصلی اسرائیل وارد ساختن ضربات مرتب به ملت فلسطین و مبارزان فلسطین است تا این‏که از هدف اساسی خود یعنی از بین بردن اسرائیل جلوگیری کنند هدف او مشغول کردن مبارزان فلسطین است اما بحمدلله مبارزان روزی نیست که یک عمل نظامی در داخل سرزمین اشغال شده انجام ندهند آنها هدفشان محدود ساختن فعالیت‏های سیاسی و تحرک سیاسی فلسطینی‏ها است خصوصاً پس از این‏که توطئه کمپ دیوید خنثی شد و آنها نتوانستند حتی یک نفر از فلسطینی‏ها خصوصاً در سرزمین اشغال شده به پشتیبانی از طرح خود مختاری فلسطین پیدا کنند و حتی وزیر امور خارجه آمریکا در اروپا پس از سفر اخیر اسرائیل گفت ما حتی یک فلسطینی را در خود فلسطین پیدا نکردیم که پشتیبان طرح خود مختاری فلسطین باشد.
همچنین ملت فلسطین پشتیبانی خود را از سازمان آزادی‏بخش فلسطین اعلام کرد و این سبب شد که سازمان آزادی‏بخش فلسطین پیروزی‏های سیاسی خود را در سطح جهان گسترش بدهد. مردم فلسطین منتظر پشتیبانی و انقلاب شما هستند آنها با این پشتیبانی اراده و عزم خود را افزایش می‏دهند آنها منتظر پیروزی انقلاب خودشان هستند خصوصاً زمانی که انقلاب ایران پشتیبان آنها است. آنها امید دارند روزی که بیت المقدس آزاد شود و مرکز نور ایمان شود مرکز آزادی تا زمانی که این ظلم و طغیان شکست بخورد و مردم ستمدیده پیروز شوند.
حیاکم الله و السلام علیکم و رحمه الله و برکاته.
نایب رئیس- ملت عزیز ایران، خوش وقتیم که در اثنای انجام وظیفه خطیر بررسی نهایی قانون اساسی جمهوری اسلامی ایران این توفیق را پیدا کردیم که در این ساختمان که یک روزی پایگاه دشمنان اسلام و امت اسلام و دشمنان فلسطین و خلق مبارز فلسطین بود، از گروهی از پیشگامان و مجاهدان پیشتاز فلسطین پذیرایی کنیم. به نمایندگی از شما ملتی که همیشه عشق خودتان را به فلسطین و آرمان فلسطین و آزاد کردن سرزمین فلسطین، سرزمین مسجد الاقصی، ابراز کرده‏اید خیر مقدم می‏گوییم.
خوب به یادم می‏آید که نزدیک به بیش از سی سال پیش بود که در ایران به رهبری‏
</section>
<section type="page" number="1223">
روحانیت مبارز و متعهد ایران تظاهرات عظیمی علیه اشغال سرزمین فلسطین برپا شد و از همان روز ملت ما خودش را شریک ملت فلسطین در همه رنج‏ها و محرومیت‏ها می‏دید، و باور کنید حتی آن موقع هم، در شرایطی که زمینه مقدمات نهضت عظیم ملی نفت در ایران فراهم می‏شد، ما باور نمی‏کردیم که یک روز در چنین بنایی میزبان برادران فلسطینی‏مان باشیم.
برای ما موجب بسی خوشحالی است و آرزو می‏کنیم که دیری نپاید که در اینجا و در همه سرزمین‏های اسلام جشن آزادی فلسطین و پیروزی خلق مبارز فلسطین را بر دشمن دژخیمش برپا کنیم. ان شاء الله. (نمایندگان- ان شاء الله)
صدوقی- نهضت مردم ایران در سی سال قبل به رهبری روحانیت مبارز مخصوصاً آیت الله کاشانی بود و خوب است در اینجا هم اسمی از آن مرد بزرگ برده شود چون همکاری‏های بسیار ارزنده‏ای برای ملت ما انجام داد. همچنین خوب است که از حضرت امام موسی صدر هم که بیش از یک سال است او را مخفی و پنهان کرده‏اند، نامی برده شود و از او تجلیل به عمل آید.
نایب رئیس- هر دو را جناب‏عالی فرمودید و مطالب ما را با بیان خودتان تکمیل فرمودید، متشکرم. آقای کیاوش بفرمایید.
کیاوش- بسم الله الرحمن الرحیم. موقع را مغتنم می‏شمارم و پیشنهاد می‏کنم که موافقت بفرمایید مجلس بررسی قانون اساسی را نیز مثل سایر برادران دانشگاهی و حوزه علمیه قم برای اعلام همبستگی و تفهیم کلمه توحید به جهان و اعلام همبستگی با کلی برداران فلسطینی علی الخصوص برادرانی که در زیر شکنجه‏های دژخیمان صهیونیسم هستند، فردا را روزه اعلام بدارید.
صدوقی- عرض کنم که روزه ما باید به طریق دیگری باشد روزه ما این است که کمک کنیم هر چه زودتر قانون اساسی جمهوری اسلامی ایران به تصویب برسد.
نایب رئیس- آقای کیاوش می‏فرمایند مانعه الجمع هم نیست. با اجازه دوستان از برادران فلسطینی خداحافظی می‏کنیم.
 (در این مقطع اعضاء هیأت رئیسه به نمایندگی از همه نمایندگان مجلس خبرگان، با هیأت فلسطینی که در جلسه علنی حضور یافته بودند، خداحافظی کردند.)
5- طرح و تصویب اصل 92 (اصل یکصد و هفدهم)
نایب رئیس- خوب، کارمان را ادامه می‏دهیم اصل 92 مطرح است از آقای آِیت الله خواهش می‏کنم قرائت فرمایند.
اصل 92- رئیس‏جمهور به اکثریت مطلق آراء شرکت‏کنندگان انتخاب می‏شود ولی هرگاه در دور نخست هیچ یک از نامزدها چنین اکثریتی به دست نیاورد، روز جمعه هفته بعد برای بار دوم رأی گرفته می‏شود، در دور دوم تنها دو نفر از نامزدها که در دور نخست آراء بیشتری داشته‏اند شرکت می‏کنند، ولی اگر بعضی از نامزدهای دارنده آراء بیشتر، از شرکت در انتخابات منصرف شوند از میان بقیه، دو نامزدی برای انتخاب مجدد معرفی می‏شوند که در دور نخست بیش از دیگران رأی داشته‏اند.
صدوقی- بحثی ندارد، رأی بگیرید.
نایب رئیس- بلی، گویا همه بحث‏ها راجع به این اصل در جلسه صبح شده است. آیا
</section>
<section type="page" number="1224">
مطلب تازه‏ای دوستان دارند؟ آقای ربانی شیرازی سؤالی داشتید؟ (ربانی شیرازی- من مخالفم) مخالفید؟ بسیار خوب، آقای سبحانی سؤالی بود؟
سبحانی- اولا مقید کردن به جمعه بعد شاید از حالا دست آنها را ببند شاید مقتضیات ایجاب می‏کند که مثلا ... (هاشمی‏نژاد- مثلا روز سه‏شنبه باشد.) (خنده نمایندگان) خیر، مثلا فاصله بیشتری غیر از جمعه هفته بعد لازم باشد، شما هم که آقای هاشمی‏نژاد، علم غیب می‏دانید، این یک مطلب و مطالب دیگر این‏که در عبارت «اگر بعضی از نمایندگان دارنده آراء بیشتر»، مقصود از آن «بعض» یکی از آن دو نفر است؟ همان دو نفری که رأی بیشتر به دست آوردند؟ این مبهم است و مطلب برای خواننده روشن نیست.
نایب رئیس- توضیح بدهم، راجع به مطلب اولی که فرمودید، فاصله هرچه کمتر باشد تجربه نشان داده است بهتر است. بنابراین در اینجا هم حداقل فاصله رعایت شده است، و چون انتخاب رئیس‏جمهور اهمیت دارد خواسته‏ایم که از این جهت تأخیر به وجود نیاید. اما این‏که نوشته شد «بعضی از نامزدهای دارنده آراء بیشتر» لازم نیست یکی از آن دو نفر باشد. ممکن است از یک لیست ده نفری، در این فاصله پنج نفرشان منصرف شوند. بنابراین می‏گوییم از باقیمانده نامزدها، دو نفر اول، آقای بشارت سؤالی دارید؟
بشارت- وقتی که این نفر فرض می‏کنیم سی درصد از آراء مردم را به خودشان اختصاص داده‏اند، در حقیقت این دو نفر را نامزد بعدی کرده‏ایم، بدین ترتیب آیا مردم را ملزم نکرده‏ایم که از بین این دو نفر یکی را انتخاب کنند؟ این یک نوع اجبار برای مردم نیست؟ اینها که این قدر مجبوریت ندارند که فقط سی درصد از آراء مردم را برده‏اند، چطور ممکن است که مردم را وادار کنیم که حتماً یکی از آن دو نفر را انتخاب کنند؟ (نایب رئیس- به هر حال این، از بن‏بست اجتماعی بهتر است) یک عده دیگری را نامزد کنند، شاید اینها اصلًا مجبوربیت اجتماعی ندارند.
نایب رئیس- خوب، اگر نامزدهای بعدی هم به همین سرنوشت دچار شدند چه باید کرد؟ پس بالاخره یک روزی به این مسأله می‏رسیم. (بشارت- دو سه بار ادامه بدهید تا ...) تا ان‏
شاء الله با انتخابات بگذرد. آقای دکتر غفوری فرمایشی بود؟
گلزاده غفوری- من می‏خواستم در اینجا یک تذکری بدهم. اولا امیدواریم که در نظام جمهوری اسلامی ایران همه مشارکت در امور اجتماعی را یک نوع تکلیف برای خودشان بدانند، ولی از آنجا که باید در قانون اساسی همه حوادث را پیش‏بینی کرد و در گذشته هم سوابق تلخی از شرکت نکردن مردم در این امور داشته‏ایم، در اینجا باید یک حداقلی برای آراء مردم در نظر بگیریم. الان از سی و شش میلیون جمعیت ایران حدود بیست و دو میلیون نفر می‏توانند در انتخابات شرکت کنند و رأی بدهند، یعنی حق رأی دادن دارند. با این چیزهایی که در اینجا نوشته شده اگر در بین نامزدهای ریاست‏جمهوری، یک نفر که اکثریت مطلق دارد فرض بفرمایید سه یا چهار میلیون رأی داشته باشد، آیا این شخص باز هم برگزیده همه مردم نمی‏تواند باشد؟ بنابراین من پیشنهاد می‏کنم که یک حداقل و یک نصاب در اینجا گذاشته شود تا رئیس‏جمهور، مفهوم و مصداق جمهوری و جمهوری اسلامی پیدا کند و رئیس‏جمهور منتخب همه مردم باشد. به هر حال من پیشنهاد می‏کنم که یک حداقل، مثلا یک چهارم یا یک پنجم از کل کسانی که حق رأی دارند، در اینجا گنجانده شود تا خدای ناکرده ما یک‏
</section>
<section type="page" number="1225">
روزی را نبینیم کسانی به عنوان برگزیده مردم معرفی شده‏اند که واقعاً رأی اکثریت مردم را نداشته باشند.
نایب رئیس- آقای دکتر غفوری، اگر این مقدار حداقل که شما می‏فرمایید باز هم به دست نیامد، آن وقت تکلیف مملکت چه می‏شود؟
گلزاده غفوری- آن وقت معلوم می‏شود رضایت عمومی حاصل نشده و باید یک فکر اساسی کرد.
نایب رئیس- مملکت همین‏طور بلاتکلیف بماند تا یک فکر اساسی بکنیم؟
گلزاده غفوری- مقصود من این است که به این موضوع توجه داشته باشید و یک فکری برایش بکنید.
نایب رئیس- آقای یزدی فرمایشی دارید؟
یزدی- چون کلمه «نامزدها» زیاد تکرار شده، اگر در عبارت «ولی اگر بعضی از نامزدهای دارنده آراء بیشتر» بنویسیم «ولی اگر بعضی از آنان ...» این هم مطلب را تمام می‏کند و هم این کلمه کمتر تکرار شده است.
نایب رئیس- شاید این تکرار به استحکام بیشتر بیارزد. آقای فاتحی؟
فاتحی- در اینجا آمده است که اگر بعضی از نامزدهای دارند آراء بیشتر از شرکت در انتخابات منصرف شوند در این صورت از بین نامزدها دو نفری که بیشتری دارند به مردم اجازه می‏دهیم که به آنها رأی بدهند ولی شاید عده‏ای از مردم تجدید نظر کرده باشند و در انتخاب مجدد به نامزدهای دیگری غیر از این دو نفر رأی بدهند و اتفاقاً رأی بیشتر هم به دست بیاورند بنابراین مقید کردن مردم به این که حتما به این دو نفر از نامزدها رأی بدهند جنبه شرعی ندارد.
نایب رئیس- آقای ربانی شیرازی به عنوان مخالف بفرمایید صحبت کنید.
ربانی شیرازی- مطلبی که آقای دکتر غفوری بیان فرمودند همان مطلبی بود که من می‏خواستم عرض کنم و گفتار ایشان مستغنی است از آن‏که من مطلبی را بیان کنم مضافاً به این‏که وقتی که ما رئیس‏جمهوری را با آراء مردم انتخاب می‏کنیم معنایش این است که خواسته مردم برآورده شود و رئیس‏جمهور پشتوانه مردمی داشته باشد. اگر چنان‏چه درصد آرا کم باشد به قسمی که مورد اعتماد اکثریت مردم نبود، این رئیس‏جمهور برای مردم، رئیس‏جمهور نمی‏شود. باید به چنین بن‏بستی فکری کرد و حد نصابی دارد که اگر به آن حد نصاب رسید آن شخص رئیس‏جمهور است و اگر چنان‏چه به آن حد نصاب نرسید آن وقت باید یک فکر و چاره‏ای اندیشید.
نایب رئیس- ما که نمی‏توانیم مجلس را معطل کنیم. آقای غفوری حدود دو هفته قبل این مطلب را مطرح کردند و لازم بود در این مدت دو هفته خودشان هم آن فکر و چاره را می‏گفتند. (گلزاده غفوری- ما طرح می‏دهیم، کسی نمی‏خواند و کسی هم نمی‏پرسد) آقای منتظری بفرمایید.
منتظری- همان‏طوری که صبح گفتیم عبارت اینجا مبهم و ناقص است، برای این‏که اینجا آمده است «در دور نخست آراء بیشتری داشته‏اند شرکت می‏کنند» صریح نیست که مقصود کسی است که اکثریت مطلق را دارد یا اکثریت نسبی؟ پس باید بنویسیم «کسی که اکثریت مطلق را پیدا کند رئیس‏جمهور خواهد بود».
قرشی- راجع به اکثریت مطلق و این‏که هیچ یک از نامزدها چنین اکثریتی به دست‏
</section>
<section type="page" number="1226">
نیاورد توضیح فرمایید.
نایب رئیس- توضیحش این است که اگر ده نفر نامزد ریاست‏جمهوری هستند انتخابات برگزار می‏شود، چهارده میلیون نفر رأی می‏دهند، نفر اول هفت میلیون و یک رأی می‏آورد، در اینجا انتخابات تمام است چون این یک نفر از چهارده میلیون رأی، اکثریت مطلق به دست آورده است زیرا نصف علاوه یک کل آراء را دارد. پس در این حالت که چهارده میلیون رأی به نام ده نفر در صندوق‏ها ریخته شده وقتی نفر اول حداقل هفت میلیون و یک رأی داشته باشد، مسأله انتخابات تمام است و او رئیس‏جمهور است، ولی اگر نفر اول 6999999 رأی و یا حتی درست هفت میلیون رأی آورد و بقیه آراء هم بین دیگران تقسیم شده باشد، در اینجا نفر اول اکثریت نسبی دارد ولی چون اکثریت مطلق ندارد یعنی کل آراء به دست آمده او نصف به علاوه یک نیست در اینجا است که می‏گوییم باید از فرمول دوم استفاده کرد. یعنی مجدداً انتخابات را برگزار کنیم و نفر اول و دومی که بیش از دیگران رأی آورده‏اند، معین می‏شوند و مردم فقط به یکی از این دو نفر رأی می‏دهند و هر کدام رأی بیشتری آورد خود به خود اکثریت مطلق خواهد داشت و او به عنوان رئیس‏جمهور معرفی می‏شود.
موسوی تبریزی- مطلبی که آقای دکتر غفوری فرمودند که ممکن است روزی کار به جایی برسد که فقط دو سه میلیون نفر را انتخابات شرکت کنند و رئیس‏جمهور با رأی این دو، سه میلیون نفر انتخاب شود، آن وقت معلوم می‏شود مردم نظام جمهوری اسلامی را نخواستند و قبول ندارند یعنی باید اصلا به فکر یک نظام جدید باشند.
ربانی شیرازی- این معنایش این نیست که جمهوری را قبول ندارند بلکه کاندیداها را قبول ندارند.
نایب رئیس- آقای عرب سؤالی بود؟
عرب- من یک پیشنهاد اصلاح عبارتی دارم یعنی در صدر ماده باید نوشته شود «رئیس‏جمهور با اکثریت مطلق آراء ...» و اصلاح دیگر این‏که در آنجا که نوشته‏اید «روز جمعه هفته بعد برای بار دوم رأی گرفته می‏شود» بنویسیم «اخذ می‏شود».
نایب رئیس- بسیار خوب، آقای فوزی قرمایشی دارید؟
فوزی- به نظرم اکثریت مطلق آراء فایده‏ای در انتخاب رئیس‏جمهور از حیث کثرت آراء ندارد زیرا بالفرض اگر در دفعه اول با هفت میلیون رأی اکثریت مطلق به دست نیاورد، و در دفعه دوم مثلا با سه میلیون رأی اکثریت مطلق را دارا باشد، لازم می‏آید با هفت میلیون رأی برنده نباشد ولی با سه میلیون رأی برنده شده باشد.
نایب رئیس- صبح هم این مطلب را فرمودید و عرض شد که این احتمال بسیار ضعیف است و معمولَا به عکس آن‏چه فرمودید هست. چون وقتی در دور دوم مردم باید یکی از آن دو نفر را انتخاب کنند وسواس بیشتری به خرج می‏دهند و معمولا آراء بیشتری در صندوق‏ها ریخته می‏شود. به هر حال همان‏طوری که در پیش‏نویس قبلی هم صاحب‏نظران پیش‏بینی کرده بودند و ما هم کم و بیش همان مطلب را در اینجا ذکر کرده‏ایم چون حالت بن‏بست برای مملکت به هیچ وجه خوب نیست و بدترین حالت‏ها است، خواسته‏ایم بدین ترتیب بن‏بست را شکسته باشیم و اگر ملت می‏بیند که واقعاً در شرایطی است نمی‏تواند یک نفر را به عنوان رئیس‏جمهور انتخاب کند که مورد اعتماد اکثریت مردم باشد، حتماً یک فکری خواهد کرد. با اجازه‏
</section>
<section type="page" number="1227">
دوستان یک بار دیگر این اصل برای رأی‏گیری می‏خوانم:
اصل 92 (اصل یکصد و هفدهم)- رئیس‏جمهور به اکثریت مطلق آراء شرکت‏کنندگان انتخاب می‏شود ولی هرگاه در دور نخست هیچ یک از نامزدها چنین اکثریتی به دست نیاورد، روز جمعه هفته بعد برای بار دوم رأی گرفته می‏شود، در دور دوم تنها دو نفر از نامزدها که در دور نخست آراء بیشتری داشته‏اند شرکت می‏کنند، ولی اگر بعضی از نامزدهای دارنده آراء بیشتر، از شرکت در انتخابات منصرف شوند از میان بقیه، دو نامزدی برای انتخاب مجدد معرفی می‏شوند که در دور نخست بیش از دیگران رأی داشته‏اند.
نایب رئیس- از آقایان منشی‏ها خواهش می‏کنیم در اخذ و شمارش آراء نظارت فرمایند.
 (اخذ رأی به عمل آمد و نتیجه به شرح زیر اعلام شد)
نایب رئیس- عده حاضر در جلسه هنگام اخذ رأی شصت و چهارنفر، تعداد کل آراء شصت وشش رأی (دو رأی به قید قرعه خارج شد)، آراء موافق پنجاه و چهار رأی، آراء مخالف پنج رأی و آراء ممتنع پنج رأی، بنابراین تصویب شد، تکبیر (حضار سه مرتبه تکبیر گفتند).
مکارم شیرازی- یک بار دیگر توصیه بفرمایید که دوستان موقعی که رأی می‏دهند توجه داشته باشند که در کارت‏های رأی به هم نچسبد و در نتیجه تعداد آرا بیشتر نشود.
یزدی- گاهی سهوا این‏طور می‏شود، عمداً کسی دو رأی نمی‏دهد.
6- طرح و تصویب اصل 93 (اصل یکصد و هجدهم)
نایب رئیس- از آقای آیت خواهش می‏کنم اصل بعدی را قرائت بفرمایند.
اصل 93- مسؤولیت نظارت بر انتخابات ریاست‏جمهوری بر عهده شورای نگهبان و قبل از تشکیل نخستین شورای نگهبان بر عهده انجمن نظارتی است که قانون تعیین می‏کند.
نایب رئیس- فکر می‏کنم این اصل تکمیل است و چون به حد کافی در جلسه صبح بحث شده است، دیگر بحث ندارد.
ربانی شیرازی- فقط یک کلمه «است» را بعد از «شواری نگهبان» اضافه کنید و بعد رأی بگیرید.
صافی- در اینجا که نوشته شده «قانون معین می‏کند» مقصود چه قانونی است؟
نایب رئیس- عرض شود و قبل از تشکیل مجلس شورای ملی، قانون شورای انقلاب است و وقتی هم مجلس تشکیل شد بدیهی است قوانین را مجلس شورای ملی وضع می‏کند آقای فوزی شما فرمایشی دارید؟
فوزی- اگر منظور از قانون مصوب مجلس شورای ملی باشد اشکالی متوجه این اصل است والا اشکال مرتفع است.
سبحانی- در پیش‏نویس قبلی انجمن عالی نظارت نوشته شده، چرا آن را تغییر داده‏اند؟
نایب رئیس- انجمن نظارت تعبیر مصطلح روز است، به این ترتیب دوستان تذکرات خود را دادند یک بار دیگر این اصل را برای رأی‏گیری با ورقه می‏خوانم:
اصل 93- (اصل یکصد و هجدهم) مسؤولیت نظارت بر انتخابات ریاست‏جمهوری بر عهده شورای نگهبان و قبل از تشکیل نخستین شورای نگهبان بر عهده انجمن نظارتی است که قانون تعیین می‏کند.
</section>
<section type="page" number="1228">
نایب رئیس- لطفاً گلدان‏ها را برای رأی‏گیری نزد دوستان ببرید از آقایان منشی‏ها هم خواهش می‏کنیم در اخذ و شمارش آراء نظارت بفرمایید.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری، عده حاضر در جلسه هنگام رأی‏گیری شصت و چهارنفر، تعداد کل آراء شصت و پنج نفر رأی (یک رأی اضافی به قید قرعه حذق شد) آراء موافق پنجاه و نه رأی، آراء مخالف یک رأی و آراء ممتنع چهار رأی، بنابراین تصویب شد، تکبیر (حضار سه مرتبه تکبیر گفتند).
7- طرح و تصویب اصل 94 (اصل یکصد و نوزدهم)
نایب رئیس- اصل 94 مطرح است البته یک اصلاح عبارتی در آن شده است عنایت بفرمایید با آن اصلاح قرائت می‏شود.
اصل 94- هر گاه مدت ریاست‏جمهوری پایان یابد و انتخاب رئیس‏جمهور جدید به علت اغتشاش کشور ممکن نباشد رئیس‏جمهور با تصویب مجلس شورای ملی و شورای نگهبان و دیوان‏عالی کشور و تأیید رهبری برای مدتی محدود که تعیین خواهند کرد به کار خود ادامه می‏دهد.
نایب رئیس- یک پیشنهاد اصلاحی من دارم راجع به اصل که اگر دوستان دیر گفتند نوبتم که رسید می‏گویم. آقای موسوی تبریزی شما نظری دارید؟ (موسوی تبریزی- مخالفم.) آقای فوزی شما نظری دارید؟ (فوزی- مخالفم.) آقای مکارم شما نظری دارید؟ (مکارم شیرازی- بنده پیشنهاد اصلاح عبارتی دارم.) اصلاحتان مطلبی است؟ (مکارم شیرازی- بله) پس اجازه فرمایید برای بعد، آقای پرورش نظری دارید؟ (پرورش- یک اصلاح مطلب دارم.) آقای آیت نظری دارید؟ (آیت- مخالفم.) آقای دکتر قائمی نظری دارید؟ (دکتر قائمی- مخالفم.) آقای قرشی نظری دارید؟ (قرشی- این کلمه «دچار اغتشاش» را تبدیل کنید به «در موارد ضروت».) بسیار خوب، خود بنده هم پیشنهادی دارم که اگر دوستان مخالف نگفتند خواهم گفت، آقای بنی صدر نظری دارید؟ (بنی صدر- شما در دو مورد چه پیشنهاد داشته باشد و چه اصلاح عبارتی باشد نمی‏گذارید که حرف بزنم.) آقای کیاوش نظری دارید؟ (کیاوش- بنده اصلا مطلبی دارم.) آقای ربانی شیرازی نظری دارید؟ (ربانی شیرازی- من نظرم این است «در حالت جنگ» اضافه شود.) در اینجا کسی به عنوان موافق کسی اسم ننوشته است آقای تهرانی نظری دارید؟ (آیت- اسم بنده را به عنوان موافق بنویسید.) آقای موسوی به عنوان مخالف بفرمایید.
موسوی تبریزی- بسم الله الرحمن الرحیم. هر گاه مدت ریاست‏جمهوری پایان یابد (آن‏طور که آقای دکتر بهشتی اصلا فرمودند) و انتخاب رئیس‏جمهور جدید به علت اغتشاش کشور ممکن نباشد رئیس‏جمهور با تصویب مجلس الی آخر. البته یک اشکالی آقای بنی صدر داشتند که فرمودند و صبح جواب داده شد، اشکال دیگری که به نظر من می‏آید این است که اغتشاش در کشور ممکن است از جانب خود رئیس‏جمهور باشد، نه از این نظر که جرمی مرتکب شده است یا مثلا فرض بفرمایید بگوییم متهم است اصلا سوء اداره دارد، سوء سیاست دارد، سوء اداره و سیاست از آن مفاهیمی است که «یدرک ولا یوصف»، اگر این‏طور باشد مثل آن مثلی‏
</section>
<section type="page" number="1229">
می‏ماند که بچه‏ای در بغل مادرش گریه می‏کرد یک سیاهی آمد گفت نه نه، گریه نکن و نترس بچه، گفتند آقا این بچه از تو می‏ترسد شما بروید کنار او گریه‏اش را قطع می‏کند، بنابراین اگر علت اغتشاش کشور به وسیله رئیس‏جمهور باشد آن رئیس‏جمهور دیگر نباید دوباره رئیس‏جمهور باشد اگر مدت ریاست‏جمهوریش پایان یافته باشد باید شورایی مرکب از دیوان‏عالی کشور و یک فرد هم از شورای نگهبان یا این‏که خود رهبر و شورای رهبری در آن مدت این ریاست را عهده‏دار باشد و امور مملکت را خودش اداره بکند، اگر این‏طور شد دیگر آن رئیس‏جمهور را نباید بگوییم بدون انتخابات و بدون این‏که مجوز قانونی داشته باشد مملکت را اداره بکند چون مدت ریاستش هم سرآمده بنابراین شورای رهبری با یک شورایی مرکب از دیوان‏عالی کشور و یا از شورای نگهبانی که برای قانون اساسی داشتیم از اینها چند نفر مملکت را برای مدت موقتی اداره بکنند تا ملکت آرام بشود بعد انتخابات جدید بکنند.
نایب رئیس- متشکرم آقای فوزی مطلب دیگری دارید؟
فوزی- از یک جهتی بنده با ایشان موافق هستم از جهت دیگری خیر، و آن این است که در کمیسیون مشترک مطرح شد که ممکن است یک وقتی الرئیس عملا ایجاد اغتشاش و ناامنی بکند تا ریاستش ادامه پیدا کند، برای رفع اشکال تأیید رهبری به آن اضافه کردن ولی اضافه کردن تأیید رهبری هم این اشکال را برطرف نمی‏کند زیرا مقام رهبری متوجه شد که محیط در اثر ناامنی برای انتخابات و رأی‏گیری مناسب نیست نمی‏تواند اقدامی بکند، بنابراین لازم است در این قبیل موارد شورای جمهوری، کشور را اداره کند تا اغتشاش و ناامنی برطرف شود.
دکتر شیبانی- آقا بنده یک تذکری بدهم آقایان بی‏توجهی می‏کنند من این اصل 98 را پانزده روز پیش تکثیر کردم و همین جا بین آقایان توزیع شد، متأسفانه مطالعه نمی‏کنند و می‏آیند اینجا و وقت جلسه را می‏گیرند، من این اصل را می‏خوانم: «در صورت فوت یا کناره‏گیری رئیس‏جمهور یا بیماری بیش از دو ماه یا سایر موجباتی که مانع از اجرای وظایف شود و وظایف و اختیارات رئیس‏جمهور با استثنای اختیار مربوط به درخواست تجدید نظر نسبت به مصوبات مجلس، با شورای موقت ریاست‏جمهوری است» و عین آن چیزی را که آقایان می‏خواهند اینجا است، به فرض این‏که آن رئیس‏جمهور بد کرد او را عزل می‏کنند و این را به جایش می‏آورند.
نایب رئیس- عرض می‏شود به این ترتیب ماحصل مطالبی که آقایان می‏فرمایند تبدیل می‏شود به پیشنهادی که با توجه به اصل بعدی که برادمان آقای دکتر شیبانی خواندند اینجا راحت باید نوشت، که این هم یکی از آن حالاتی است که اداره کشور به دست شورای موقت ریاست‏جمهوری خواهد بود و مسأله دیگر تمام می‏شود. اگر مطلب تمام آقایانی که اینجا اسم نوشته‏اند همین است این را اینجا بیاوریم و کار را تمام بکنیم.
دکتر آیت- پس این اصل به طور کلی زائد است و آن مورد را به همان اصلی که آقای دکتر شیبانی خواندند اضافه می‏کنیم.
نایب رئیس- عرض می‏شود که این‏طور پیشنهاد شده است و فکر می‏کنیم پیشنهاد به جایی باشد، که ما این حالت را هم به عنوان یکی از حالات دیگر در موقع تنظیم آن اصل اضافه کنیم و اصلا این اصل را حذف می‏کنیم.
</section>
<section type="page" number="1230">
موسوی تبریزی- اجازه بفرمایید تذکری بدهم. این بحثی که داریم از آنجاست که مدت ریاست‏جمهوری تمام شده است.
نایب رئیس- ما هم می‏فهمیم عرض کردم که این حالت را هم به آن اصل اضافه می‏کنیم بنابراین با در نظر گرفتن اصل 98 این اصل حذف می‏شود و شماره اصل بعدی می‏شود 94 حالا اصل 94 جدید مطرح است قرائت می‏شود.
اصل 94- انتخاب رئیس‏جمهور جدید باید حداقل یک ماه پیش از پایان دوره ریاست‏جمهوری قبلی انجام شده باشد و در فاصله انتخاب رئیس‏جمهور جدید و پایان دوره ریاست‏جمهوری سابق، رئیس‏جمهوری پیشین وظایف ریاست‏جمهوری را انجام می‏دهد.
نایب رئیس- آقای یزدی نظری دارید؟
یزدی- جمله آخر این اصل درست نیست، یک رئیس‏جمهور تا قبل از این‏که مدت ریاست‏جمهوری او پایان یابد به وظایفش عمل می‏کند، در جمله اول وقتی که گفتیم باید انتخابات یک ماه قبل از پایان مسؤولیت او پایان یابد مطلب تمام است این‏که مجددا ما بگوییم باید تا وقتی که رئیس‏جمهور دوم انتخاب می‏شود رئیس‏جمهور اولی کارش را انجام بدهد او وظیفه قانونی‏اش را دارد انجام می‏دهد پس این جمله بعد «در فاصله انتخاب رئیس جدید تا آخر» زیادی است.
نایب رئیس- این فقط تصریح است یعنی یک چیزی را که مفهوم جمله اول می‏رساند با تصریح تبدیل به منطوق کرده‏اند بنابراین با اجازه آقایان یک مرتبه دیگر برای رأی‏گیری خوانده می‏شود.
اصل 94 (اصل یکصد و نوزدهم)- انتخاب رئیس‏جمهور جدید باید حداقل یک ماه پیش از پایان دوره ریاست‏جمهوری قبلی انجام شده باشد و در فاصله انتخاب رئیس‏جمهور جدید و پایان دوره ریاست‏جمهوری سابق، رئیس‏جمهوری پیشین وظایف ریاست‏جمهوری را انجام می‏دهد.
نایب رئیس- نسبت به این اصل با ورقه و به صورت مخفی رأی گرفته می‏شود.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری را اعلام می‏کنم، عده حاضر در جلسه هنگام رأی‏گیری شصت و سه نفر، تعداد کل آراء شصت و سه نفر رأی، آراء موافق پنجاه و هشت رأی، آراء مخالف دو رأی و آراء ممتنع سه رأی، بنابراین اصل 94 با پنجاه و هشت رأی موافق تصویب شد، تکبیر (حضار سه مرتبه تکبیر گفتند).
8- طرح و تصویب اصل 95 (اصل یکصد و بیستم)
نایب رئیس- اصل 95 مطرح است که قرائت می‏شود.
اصل 95- هر گاه در فاصله دو روز پیش از رأی‏گیری یکی از نامزدهایی که صلاحیت او طبق این قانون احراز شده، فوت کند، انتخابات به مدت دو هفته به تأخیر می‏افتد اگر در فاصله دور نخست و دور دوم نیز یکی از دو نفر حائز اکثریت دور نخست فوت کند مهلت انتخابات تجدید می‏شود.
نایب رئیس- مسلماً اینجا باید مدت بگذاریم به این صورت که مهلت انتخابات برای‏
</section>
<section type="page" number="1231">
دو هفته تمدید می‏شود تا این مطلب روش بشود. آقای سبحانی نظری دارید؟
سبحانی- در بعضی از اشکال‏هایی که ما می‏کنیم شما می‏گویید که این از نوادر است و درقانون اساسی نمی‏آید می‏خواهم عرض کنم این «اگر» که اینجا آمده است از نوادر نیست؟ و واقعاً یک چنین جریانی اتفاق می‏افتد و علاوه بر این اگر این باشد احتمال نمی‏دهید که یک موقع از این موضوع سوء استفاده کنند و ایجاد فوت کنند و بالاخره تقاضا می‏کنیم که این اصل حذف شود.
نایب رئیس- یعنی می‏فرمایید که این اصل یکی از ابزارهای عزرائیل است؟ آقای مکارم نظری دارید بفرمایید.
نایب رئیس- آن دیگر خیلی مشکل می‏شود. آقای بنی صدر بفرمایید.
بنی صدر- اینجا نوشته‏اید اگر در فاصله دور نخست و دور دوم نیز یکی از حائزین اکثریت دور نخست فوت کند مهلت انتخابات جدید می‏شود یعنی چه؟ یعنی انتخابات به کلی جدید می‏شود؟
نایب رئیس- ببینید آقا معمولا افراد باید یک مدتی مهلت داشته باشند تا این مطلب را برای مردم روشن کنند. بنابراین یک نفر از آنها فوت می‏کند مردم فکر می‏کنند که الان انتخابات مربوط به آن دو نفر اول است. طبق قانون اساسی تا وقتی مردم توجیه شوند که مربوط به نفر دوم و سوم خواهد بود در آن حالت این یک مقدار زمان همیشه برای توجیه مردم لازم است و ما یک فاصله داریم برای آن دو حالت که آن دو نفر بتوانند روی خودشان تبلیغ کنند تا آراء مردم را جلب کنند، حالا نفر سوم هم برای این کار این فرصت را می‏خواهد
منتظری- چه اشکالی دارد بعد از فوت بنویسیم «یا فاقد صلاحیت شود».
نایب رئیس- آقا این خطرناک و خیلی مشکل است. آقای شیبانی بفرمایید.
دکتر شیبانی- اینجا که نوشته شده مهلت انتخابات تجدید می‏شود یک منظوری بوده است و آن این بوده است که فرض کنیم یک کاندیدایی که مد نظر مردم است فوت می‏کند. چون لیست بسته شده دیگر مردم نفر مورد اطمینان خودشان را نمی‏توانند انتخاب کنند به این جهت گفته‏اند تجدید بشود یعنی دوباره فرد معرفی بشود.
نایب رئیس- آقای شیبانی ببینید نفر اول که فوت می‏کند مثل این است که نفر اول منصرف شود در این حالت چه کار می‏کردید؟ می‏گفتید انتخابات را تجدید کنید؟
دکتر شیبانی- این فرق می‏کند، به دلیل این‏که ممکن است نفر سوم مورد پذیرش مردم باشد ببینید نفر اول و سوم مورد پذیرش مردم هستند اگر نفر اول فوت کرد برای دو نفر دیگر دو هفته تمدید می‏شود و آن نفر سوم می‏تواند تبلیغ کند ولی اگر نفر سوم هم از بین رفت کاندیدای‏
</section>
<section type="page" number="1232">
مورد پذیرش مردم دیگر نمی‏ماند به این جهت گفته‏اند تجدید بشود آنهایی که پیشنهادشان بوده از این جهت بوده که مردم بتوانند کاندیدای مورد نظرشان را انتخاب کنند.
نایب رئیس- خوب، اصل 95 برای رأی‏گیری خوانده می‏شود.
اصل 95 (اصل یکصد و بیستم)- هرگاه در فاصله دو روز پیش از رأی‏گیری یکی از نامزدهایی که صلاحیت او طبق این قانون احراز شده، فوت کند، انتخابات به مدت دو هفته به تأخیر می‏افتد، اگر در فاصله دور نخست و دور دوم نیز یکی از دو نفر حائز اکثریت دور نخست فوت کند مهلت انتخابات تجدید می‏شود.
نایب رئیس- نسبت به این اصل با ورقه رأی‏گیری می‏شود.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری را اعلام می‏کنم، عده حاضر در جلسه هنگام اخذ رأی شصت و سه نفر، تعداد کل آراء شصت و چهار رأی که یک رأی اضافه به قید قرعه خارج شده است، آراء موافق پنجاه و چهار رأی، آراء مخالف دو رأی و آراء ممتنع هفت رأی، بنابراین اصل 95 با پنجاه و چهار رأی موافق به تصویب رسید، تکبیر (حضار سه مرتبه تکبیر گفتند).
9- طرح اصل 97
نایب رئیس- اصل 96 مربوط است به سوگند که چون سوگندنامه را آقایان تهیه نکره‏اند به فردا موکول می‏شود بنابراین اصل 97 مطرح است که قرائت می‏شود.
اصل 97- امضای قوانین با رئیس‏جمهور است ولی خودداری او از امضای قانون در مهلت مقرر جز موارد مصرح در قانون اساسی نمی‏تواند اجرای قوانین را پس از انقضای مهلت امضاء متوقف سازد یا به تأخیر اندازد. مهلت امضای قانون دو روز از تاریخ ابلاغ قانون به ریاست‏جمهور است.
رحمانی- این اصل در جلسه مشترک مطرح نشده است بنابراین قابل طرح در جلسه نیست.
10- پایان جلسه‏
نایب رئیس- بسیار خوب، اگر آقایان نظر می‏دهند که بهتر است این اصول بعدی فردا مطرح بشود جلسه‏مان را پایان می‏دهیم جلسه آینده ساعت 3 بعد از ظهر فردا می‏باشد و البته آقایان فراموش نفرمایند که فردا ساعت 8 صبح جلسه مشترک گروه‏ها تشکیل خواهد شد.
 (جلسه ساعت هفده و چهل و پنج دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="1233">
<section type="session" number="46" title="جلسه چهل و ششم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده روز بیست و چهارم مهر ماه 1358 هجری شمسی برابر با بیست و چهارم ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="10">
فهرست مطالب‏
1- اعلام رسمیت جلسه و نطق قبل از دستور آقای حجتی کرمانی درباره وقایع سال گذشته مسجد کرمان‏
2- طرح و تصویب اصل 89 (اصل یکصد و بیست و یکم)
3- طرح و تصویب اصل 96 (اصل یکصد و بیست و سوم)
4- طرح و تصویب اصل 97 (اصل یکصد و بیست و چهارم)
5- طرح و تصویب اصل 98 (اصل یکصد و بیست و دوم)
6- طرح و تصویب اصل 99 (اصل یکصد و بیست و نهم)
7- طرح و تصویب اصل 100 (اصل یکصد و بیست و هشتم)
8- طرح و تصویب اصل 101 (اصل یکصد و بیست و پنجم)
9- طرح و تصویب اصل 102 (اصل یکصد و بیست و سی‏ام)
10- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="1235">
1- اعلام رسمیت جلسه و نطق قبل از دستور آقای حجتی کرمانی درباره وقایع سال گذشته مسجد کرمان‏
نایب رئیس- نطق قبل از دستور شروع می‏شود، آقای حجتی کرمانی بفرمایید.
حجتی کرمانی- بسم الله الرحمن الرحیم. «ولاتقولوا لمن یقتل فی سبیل الله اموات بل احیاء عند ربهم یرزقون» سال گذشته روز بیست و چهارم مهر ماه روزی مثل امروز یکی از فاجعه‏آمیزترین وقایع دوران کثیف پهلوی یعنی حمله به مسجد جامع کرمان رخ داد. در این فاجعه برادران و خواهران کرمانی ما در معرض قساوت‏آمیزترین جملات وحشیانه مأمورین مزدور رژیم جنایتکار پهلوی قرار گرفتند و حمله به مقدسات دینی و قرآن‏ها و فرش‏های مسجد و در و دیوار مسجد آنچنان وحشیانه. غیر قابل تصور بود که این جنایت یک نقطه عطف جدیدی در بیدار کردن افکار مردم ایران و مردم دنیا بر ضد رژیم طاغوتی بود. من در سال گذشته حمله به مسجد کرمان را که در زندان اوین شنیدم و بعدا که از زندان مرخص شدم و به کرمان رفتم و مسجد جامع کرمان را در حال نیمه سوخته بود به وضعی دیدم که نمونه‏های حمله‏های گذشته که انسان در تاریخ می‏خواند را به خاطر می‏آورد.
امروز در شهر کرمان عزای عمومی است. به یاد شهدایی که در فاجعه مسجد کرمان جان باختند و خون خودشان را با خون‏های مقدسی که در سراسر ایران برای پیروزی انقلاب مقدس اسلامی به رهبری امام خمینی نثار کردند در آمیختند و این خون‏های مقدس همچون سیلی خروشان توانست که بنیاد کاخ ستم را براندازد و ملت ما را از قید و بند دو هزار و پانصد ساله رژیم شاهنشاهی برهاند. فجایع دستگاه اعم از سینما رکس آبادان و حمله به مسجد جامع کرمان و مسجد نوشیراز همچنین بیمارستان امام رضا در مشهد و همچنین حرم مطهر ثامن الحجج و سایر فجایعی که کردند اینها همه ما بر آن می‏دارد که به احترام خون این شهدای پاک و برای بارور کردن نهال انقلاب و برای آن‏که ملتی را که با خون شهدا از بند رهیده است به سامان برسانیم و اوضاع کشور جعفر بن محمد را و این کشور پرافتخار اسلامی را سر و سامان بدهیم. بر همه ما افراد ملت از بزرگ کوچک در هر شأن و شئونی هستیم آن است که از خود به درآییم و برای خدا و خلق خدا کار کنیم و بدانیم که شهدای بزرگ ما در سراسر تاریخ اسلام و مخصوصاً شهدای دو ساله اخیر ایران چشم به راه آنند که ما به احترام خون آنها و برای بارور کردن نهال انقلاب اسلامی چه می‏کنیم. «ثُمَّ جَعَلْناکُمْ خَلائِفَ فِی الْأَرْضِ مِنْ بَعْدِهِمْ لِنَنْظُرَ کَیْفَ تَعْمَلُون» در این فرصت کوتاه به روح همه شهدای انقلاب اسلامی ایران و شهدای فاجعه مسجد جامع و مسجد امام کرمان درود می‏فرستم و امیدوارم که همه ما در راه انجام وظیفه پاسداری از انقلاب اسلامی موفق و مؤید باشیم و از دوستان و برادران تقاضا دارم که به احترام خون همه شهدای انقلاب اسلامی ایران و به یاد همه آنها به پا خیزند و
</section>
<section type="page" number="1236">
فاتحه بخوانند.
 (همه حضار به پا خاستند و سوره حمد و توحید را تلاوت کردند)
نایب رئیس- غفرالله لهم و لنا
2- طرح و تصویب اصل 89 (اصل یکصد و بیست و یکم)
نایب رئیس- بسم الله الرحمن الرحیم. دستور جلسه امروز مشتمل بر هفت اصل خدمت دوستان هست اول اصل 89 است که در ردیف اصولی که داشتیم قرار داشت مربوط به سوگند رئیس‏جمهور است و چون متن سوگندنامه کامل نشده بود موکول شد به امروز که آقای آیت آن را قرائت می‏کند.
اصل 89- رئیس‏جمهور در مجلس شورای ملی در جلسه‏ای که با حضور رئیس دیوان‏عالی کشور و اعضای شورای نگهبان قانون اساسی تشکیل می‏شود سوگندنامه زیر قرائت و امضاء می‏کند:
 «من به عنوان رئیس‏جمهور برابر قرآن کریم و در پیشگاه ملت ایران به خداوند قادر متعال سوگند یاد می‏کنم که پاسدار مذهب رسمی و نظام جمهوری اسلامی و قانون اساسی کشور باشم و همه استعداد و صلاحیت خویش را در راه ایفای مسؤولیت‏هایی که بر عهده گرفته‏ام به کار گیرم و خود را وقف خدمت به مردم و اعتلای کشور و ترویج اخلاق و پشتیبانی از حق و عدالت سازم از آزادی و حرمت اشخاص و حقوقی که قانون اساسی برای ملت شناخته است حمایت کنم و در حراست از مرزها و استقلال سیاسی و اقتصادی و فرهنگی کشور از هیچ اقدامی دریغ نورزم و با استعانت از خدوند و پیروی از پیامبر و ائمه اطهار علیهم السلام قدرتی را که ملت به عنوان امانتی مقدس به من سپرده است همچون امینی پارسا و فداکار نگاهدار باشم و آن را به منتخب ملت پس از خود بسپارم و از هرگونه خودکامگی بپرهیزم.»
نایب رئیس- آقای یزدی بفرمایید. (یزدی- آیا «در حراست از مرزها از هیج اقدامی دریغ نورزم» صحیح است؟) امیدواریم همه در این راه از هیچ اقدامی دریغ نورزند. بلی آن تعبیر صحیحی هست. آقای فاتحی بفرمایید.
فاتحی- به نظر بنده این اصل دو اصلاح لازم دارد یکی در آنجایی که نوشته شده در جلسه‏ای که با حضور رئیس دیوان‏عالی کشور باید جمله «با حضور رهبر یا شورای رهبری» هم اضافه شود، و دیگر در جایی که نوشته شده «قدرتی که ملت به عنوان امانتی مقدس به من سپرده است» من معتقدم که این ملت نیست که این قدرت را به رئیس‏جمهور سپرده است بلکه امام امت است که این قدرت را به او سپرده است چون همان‏طور که ملت او را انتخاب کرده است اگر اجازه امام امت نباشد مشروعیت پیدا نمی‏کند.
نایب رئیس- آقای مکارم شیرازی بفرمایید.
مکارم شیرازی- دو جمله اینجا هست که مثل این‏که باید اصلاح شود، یکی این‏که نوشته شده «سوگندنامه را بخواند و امضا کند» درست نیست باید بنویسیم «به ترتیب زیر سوگند یاد کند و سوگندنامه را امضاء کند» یعنی مسأله انشاء را ما در اینجا باید متذکر شویم که سوگندنامه را امضاء کند نه این‏که سوگندنامه را قرائت کند. دیگر نوشته شده «همچون امینی پارسا» چنین معلوم می‏شود «امینی پارسا» درست نیست «هم چون امین پارسا» است.
</section>
<section type="page" number="1237">
نایب رئیس- مسأله فرمودید معمول هست ولی تذکر اولی که فرمودید بجا است یعنی بنویسیم «به ترتیب زیر سوگند یاد کندو سوگندنامه را امضاء نماید». (طاهری اصفهانی- «امضا نماید» هم نظر ایشان را تأمین نمی‏کند.) خیر نوشته می‏شود «به ترتیب زیر سوگند یاد نماید و سوگندنامه را امضاء را نماید» آقای موسوی اصفهانی بفرمایید.
موسوی اصفهانی- بنده سه پیشنهاد اصلاحی دارم یکی از این‏که در قسمت اول نوشته شود «در جلسه علنی قسم یاد نماید» و یکی هم نوشته شود «مذهب رسمی ایران».
نایب رئیس- چون «کشور» مضاف الیه هر سه، مذهب رسمی و قانون اساسی و نظام جمهوری می‏باشد و راجع به تذکر او شما همه جلسات مجلس علنی است مگر آنهایی که استثنائاً سری باشد این است که لازم نیست در اینجا قید شود.
موسوی اصفهانی- البته اینجا یک کلمه افتاده است چون قرار بود بنویسیم «ترویج دین و اخلاق» مثل این‏که هنگام پاک‏نویس کردن افتاده است البته تعبیر گسترش، از تعبیر پشتیبانی زنده‏تر و پرمایه‏تر است و پیشنهاد خوبی است بنابراین می‏نویسیم:
 «اعتلای کشور و ترویج دین و اخلاق و گسترش حق و عدالت» البته گسترش عدالت خوب است ولی گسترش حق یک مقداری نامفهوم است. (منتظری- بنویسیم پشتیبانی و حمایت یا حمایت و پشتیبانی.) می توانیم گسترش بگذاریم برای عدالت یعنی بنویسیم «ترویج دین و اخلاق و پشتیبانی از حق و گسترش عدالت»، آقای فوزی بفرمایید.
فوزی- در اینجا که نوشته شده «و اعضای شورای نگهبان قانون اساسی» به عقیده بنده «قانون اساسی» باید حذف شود و نوشته شود «اعضای شورای نگهبان» و یا این‏که نوشته شود «اعضای شورای نگهبان احکام اسلام و قانون اساسی».
نایب رئیس- صبح خدمتتان عرض شد که در اصل قبل ما شورا را دو بخش نکردیم فقط یک شورای نگهبان قانون اساسی داریم که همه اعضای آن شورا، نگهبان قانون اساسی هستند و اظهار نظر در مورد بخش‏های مربوط به انطباق با موازین اسلام مخصوص فقها است ولی دوتا شورا نداریم تنها یک شورای نگهبان قانون اساسی داریم چون یکی از اصول قانون اساسی ما این است که تمام قوانین کشور باید منطبق با قوانین اسلام باشد این هم جزو قانون اساسی هست و برای اجرای این اصل آن شش نفر که مخصوص دارند اظهار نظر می‏کنند. (فوزی- منظور من است که نوشته شود به منظور پاسداری از احکام اسلام و قانون اساسی.) بلی این برای تاکید است، آقای کیاوش بفرمایید.
کیاوش- آخرین کاری که می‏کند سپردن همین ودایع است اگر نوشته شود نگهدار باشد و بعد از هرگونه خودکامگی بپرهیزد و آن را به منتخب ملت بعد از خود بسپارد. این جمله آخر باید یک فراز برگردد جلوتر، یعنی نوشته شود «همچون امینی پارسا و فداکار نگهدار باشم و از هرگونه خودکامگی بپرهیزم و آن را به منتخب ملت پس از خود بسپارم.» این‏طور بهتر است.
نایب رئیس- ملاحظه می‏فرمایید که فاصله می‏شود و ارجاع آن یک مقداری نامفهوم‏تر می‏شود. (کیاوش- این خودکامگی که مربوط به بعد از سپردنش که نیست قبل از سپردن‏
</section>
<section type="page" number="1238">
این ودیعه است.) در تمام این مراحل می‏گوید بپرهیزید، آقای سبحانی بفرمایید.
سبحانی- عرض کنم که اگر بعد از پیامبر کلمه «اسلام» گذاشته شود و نوشته شود «پیروی از پیامبر اسلام» بهتر است دیگر این‏که آیا نمایندگان هم سوگندنامه‏ای دارند و نخست‏وزیر هم سوگند خواهد خورد یا نه؟
نایب رئیس- فعلا این اصل مربوط به رئیس‏جمهور است ما داریم درباره رئیس‏جمهور بحث می‏کنیم درباره نخست‏وزیر که بحث نمی‏کنیم.
سبحانی- منظورم این بود که یک کاسه‏اش بکنیم. مطلب دیگر این‏که انتخاب رئیس‏جمهور قبل از انتخابات مجلس شورای ملی است.
نایب رئیس- انتخاب رئیس‏جمهور را می‏فرمایید؟ (سبحانی- بلی.) معلوم نیست حالا.
سبحانی- قاعدتاً همان است طبق نقشه ما قبل از انتخابات مجلس شورایی ملی است. پس اگر رئیس‏جمهور انتخاب شد چطور سوگند یاد می‏کند؟
نایب رئیس- شما که نقشه ندارید حالا؟ (سبحانی- یعنی طبق برداشتی که ما تا به حال کرده‏ایم.) به احتمال قوی ممکن است با هم انجام شود.
سبحانی- خوب حالا اگر رئیس‏جمهور انتخاب شد مدت‏ها باید کار کند بدون سوگند تا انتخابات مجلس شورای ملی انجام بشود و شورای نگهبان هم بعد از انتخاب مجلس است.
نایب رئیس- رئیس‏جمهور اگر انتخاب بشود کار دولت ادامه دارد تا انتخابات مجلس هم انجام بشود اگر هم دوبار باشد برای این‏که تا ارکان حکومت آینده همه درست نشود نمی‏تواند حکومت ثابت سر کار بیاید ولی ان شاء الله هر دو با هم انجام می‏گیرد. آقای حجتی کرمانی بفرمایید.
حجتی کرمانی- بنده یک اصلاح عبارتی به نظرم رسید عبارت «استعانت از خداوند و پیروی از پیامبر و ائمه اطهار» باید مقدم بر همه اینها باشد یعنی با استعانت از خدا همه این کارها را می‏کند نه این‏که آن کارها را بدون استعانت می‏کند و در وسط، استعانت از پروردگار می‏جوید، جمله «با استعانت از پروردگار و پیروی از پیامبر و ائمه اطهار علیهم السلام» باید اول باشد. بعد هم در آنجا که نوشته شده «در برابر قرآن کریم و پیشگاه ملت» بهتر است که جای آنها عوض شود و نوشته شود «در پیشگاه قرآن و برابر ملت» چون پیشگاه شاید احترام بیشتری داشته باشد.
نایب رئیس- آقای منتظری بفرمایید.
منتظری- مطالبی را که آقای کیاوش گفتند بنده تأیید می‏کنم برای این‏که وقت کار است که ما می‏خواهیم بگوییم خودکامگی نکند و یکی از هم این عبارت را به این ترتیب بنویسیم «قدرتی را که به عنوان امانت مقدس به من سپرده شده» تو چه کار داری که چه کسی سپرده؟ هم از طرف مردم سپرده شده. هم از طرف رهبر، پس باید این‏طور نوشته شود «به عنوان امانت مقدس به من سپرده شده نگهداری کنم و از هرگونه خودکامگی بپرهیزم و آن را به منتخب ملت بعد از خود بسپارم.» برای این‏که این‏طور نیست که اول بپردازد و بعد از خودکامگی بکند.
نایب رئیس- آقای هاشمی‏نژاد بفرمایید.
هاشمی‏نژاد- تذکر بنده همان تذکری است که آقای سبحانی دادند ولی جواب شما
</section>
<section type="page" number="1239">
به نظر من قانع‏کننده نبود چون بر فرض که انتخابات مجلس شورای ملی و ریاست‏جمهوری یک دفعه انجام می‏شود این مسأله مطرح است که کدام یک از اینها زودتر شکل می‏گیرد بنابراین در موری که انتخابات ریاست‏جمهوری قبل از انتخابات مجلس شورای ملی انجام شد، پیش‏بینی لازم بشود.
نایب رئیس- معلوم می‏شود که عنایت نفرمودید من عرض کردم که اصلا نه فقط انتخاب رئیس‏جمهور و مجلس یعنی تا وقتی که نخست‏وزیر را انتخاب نکند و دولت را معرفی نکند و برنامه را به مجلس ندهد یعنی تا موقعی که تمام ارکان حکومت که خواهیم داشت جمع نشود آن حکومت نمی‏تواند به کار مشغول شود. (هاشمی‏نژاد- یعنی سوگندش با تأخیر می‏افتد؟) خیر مجلس شروع به کار کرد می‏رود سوگندش را می‏خورد بعد هم می‏رود نخست وزیر معین می‏کند. (هاشمی‏نژاد- یعنی بعد از انتخاب این کار به تاخیر می‏افتد تا وقتی که مجلس شکل بگیرد؟) بلی چون اگر مجلس نباشد نمی‏تواند دولت انتخاب بکند ببینید چون آن دولت چه موقعی می‏تواند قدرت را در دست بگیرد؟ وقتی که بتواند نخست‏وزیر و وزرا داشته باشد و برنامه مصوب داشته باشد و اینها که بدون مجلس نمی‏شود بنابراین اگر در سوگندش تأخیر بیفتد چیزی نیست. (منتظری- بعد از «پیامبر» کلمه «اسلام» گذاشته شود.) بسیار خوب. دوستان حدود دو نفر دیگر اسم نوشته‏اند آیا تذکرات جدیدی هست؟ آقای رحمانی تذکری دارید.
رحمانی- بسم الله الرحمن الرحیم. عرض می‏شود به جای «پیشگاه ملت ایران» نوشته شود «در برابر ملت ایران» چون نوشته شده «در برابر قرآن کریم» اگر ملت ایران را بالاتر از قرآن کریم تعبیر کنیم به وسیله لفظ پیشگاه این صحیح نیست باید بنویسیم «در برابر قرآن کریم و در برابر ملت ایران». مطلب دوم این‏که نوشته شودذ «پاسدار مذهب رسمی» باید نوشته شود «پاسدار دین اسلام مذهب رسمی، نظام جمهوری اسلامی و قانون اساسی» و در جایی که نوشته شده «حرمت اشخاص و حقوقی که قانون اساسی برای ملت شناخته است» باید نوشته شود «حرمت اشخاص و حقوق ملت» نه حقوقی که قانون اساسی برای ملت شناخته است. آیا می‏خواهید قانون مجلس شورای ملی آن را بشناسد و توضیح بدهد و تشریح بکند و تفصیل بدهد که آن واضح‏تر است از قانون اساسی یا به صورت دیگری. مطلب دیگر هم این‏که نوشته شده است «استقلال سیاسی و اقتصادی و فرهنگی» مگر استقلال منحصر در این سه مورد است؟ و چرا نظامی را فراموش کرده‏اند چون استقلال نظامی هم باید داشته باشیم.
نایب رئیس- آقای طاهری گرگانی بفرمایید.
طاهری گرگانی- به عقیده بنده «پیشگاه» بیاید به جای «برابر» و برابر هم به جای پیشگاه «برابر نمایندگان ملت باشد» و نسبت به مذهب هم باید تبدیل شود به دین چون در اصل 12 دین و مذهب توأماً رسمی شدند.
نایب رئیس- آقای دکتر غفوری بفرمایید.
گلزاده غفوری- اگر چه یک طرح شورای جمهوری است که می‏نویسیم ولی به هر حال اگر این سوگند بخواهد به قطع و وصل انشاء متمشی بشود یک چنین رئیس‏جمهوری با این تناسب من فکر کردم که در سطر پنجم که نوشته شده «آزادی و حرمت اشخاص و حقوقی که قانون اساسی» باید نوشته شود «از آزادی و حرکت اشخاص و حقوقی که اسلام و قانون اساسی»
</section>
<section type="page" number="1240">
برای این‏که به نظر من اسلام حقوق بیشتری برای مردم شناخته است، اگر صلاح می‏دانید به این نحو که عرض کردم نوشته شود.
نایب رئیس- آقای دکتر باهنر بفرمایید.
دکتر باهنر- بین کلمه «وقف» و «بسازم» فاصله است به عقیده من اگر عبارت به این صورت نوشته شود «و خود را در خدمت به مردم و اعتلای کشور و ترویج اخلاق و پشتیبانی از حق و عدالت قرار دهم» و یا بنویسیم «برای خدمت به مردم وقف سازم» بهتر خواهد بود. مطلب دیگر به جای کلمه «قدرت»، «مسؤولیت» بنویسیم بهتر است یعنی به این ترتیب «مسؤولیتی را که ملت به عنوان امانت ...».
نایب رئیس- آقای خزعلی بفرمایید.
خزعلی- مطالبی که بنده می‏خواستم بگویم یک قسمتش گفته شد و قسمت دیگر این است که بنویسیم «برای خدمت به مردم وقف سازم» بهتر خواهد بود. مطلب دیگر به جای کلمه «قدرت»، «مسؤولیت» بنویسیم بهتر است یعنی به این ترتیب «مسؤولیتی را که ملت به عنوان امانت ...».
نایب رئیس- آقای قرشی بفرمایید.
قرشی- آنجا که نوشته شده است «برابر قرآن کریم و پیشگاه ملت» بنده پیشنهاد می‏کنم بنویسیم «در برابر قرآن کریم و پیشگاه ملت».
نایب رئیس- آقای رشیدیان بفرمایید.
رشیدیان- مطلب اساسی را آقای باهنر راجع به قدرت فرمودند چند کلمه دیگر است مثل ساحت مقدس قرآن و به دنبال قانون اساسی کشور و مجری مصوبات مجلس هم هست و به جای اخلاق مکتب باشد، بهتر است.
نایب رئیس- آقای کیاوش بفرمایید. (کیاوش- این جمله آخر که عوض کردم می‏خواستم توضیح بدهم.) قرار شد بیاوریم جلو.
کیاوش- بنده به این ترتیب درست کردم «و در ترویج دین و اخلاق و پشتیبانی از حق و گسترش حق و عدالت سازم» و چون خود را وقف کرده جمله «و از هرگونه خودکامگی بپرهیزم» در آخر زشت هم است. علاوه بر این جایش اینجاست ملاحظه بفرمایید.
نایب رئیس- جای بهتری برایش پیدا کردیم و آن قبل از «استعانت» است یعنی به این ترتیب «از هیچ اقدامی دریغ نورزم و از هرگونه خودکامگی» یعنی در تمام این مسائل از هرگونه خودکامگی بپرهیزم.
کیاوش- فکر نمی‏کنید وقف کردن خود با خودکامگی متضاد باشد و جایش همانجا باشد؟ پیشنهاد دیگر من این است که اگر اولش بسم الله الرحمن الرحیم اضافه کنید مؤکدتر می‏شود یعنی بنویسیم «بسم الله الرحمن الرحیم، من به عنوان ...».
نایب رئیس- یعنی در متن قسم‏نامه؟ (کیاوش- بلی چون تا به حال رسم نبوده است.) به نظر می‏آید تذکر بسیار خوبی است همان‏طور که گفتید به نظر من هم این جمله اگر قبل از آزادی بیاید بهتر است یعنی نوشته شود «از هرگونه خودکامگی بپرهیزیم و از آزادی و حرمت اشخاص حکایت کنم». آقای طاهری اصفهانی بفرمایید.
طاهری اصفهانی- مطالب گفته شد ولی حالا من هم تاکیداً می‏گویم این‏که نوشته شده «در برابر قرآن کریم یا در پیشگاه ملت ایران» به نظر من زننده است اگر جا به جایش کنیم یعنی بنویسیم «در پیشگاه قرآن کریم و در برابر نمایندگان ملت ایران» بهتر است. مسأله دیگر این‏که‏
</section>
<section type="page" number="1241">
شما یک مقدار از وظایف او را نقل کرده‏اید و بعد نوشته‏اید «با استعانت از خداوند و پیروی از پیامبر و ائمه اطهار علیهم السلام» آیا به ذهن نمی‏زند که استعانت از صدر وظایفش باشد از وظیفه اولی که می‏خواهد در قسم‏نامه ذکر کند با استعانت از خداوند و پیروی از خدا؟
نایب رئیس- یکی از دوستان هم این تذکر را دادند که اینجا هم یادداشت شده است و هیچ اشکالی نمی‏بینم که این بیاید در صدر اینها.
تهرانی- چون امانتداری خیلی مشکل است استعانت را اینجا قرار دادیم به این جهت است که می‏خواهد اشاره بکند که فقط امانت خیلی مشکل است.
نایب رئیس- آقای موسوی تبریزی بفرمایید.
موسوی تبریزی- برای امانتداری و سپرده امانت باید به صراحت قید شود و همچنین به جای پشتیبانی «استعانت» بنویسید.
نایب رئیس- بسیار خوب، بعضی از دوستان هم تذکر دادند که اگر به جای «پشتیبانی»، «استعانت» بگذاریم بهتر است، البته هرچه را که آقایان انتخاب می‏کنند خوب است، به خصوص که بنویسیم «با استعانت از او و پیروی از پیامبر و ائمه اطهار» و بلافاصله بعد از نام خداوند بنویسیم «با استعانت از او» مثل این است که بگوییم «بسمه تعالی و به نستعین».
موسوی تبریزی- قسم باید محکم باشد یعنی بین قسم و مقسم به فاصله‏ای نباشد به این طریق که من به خداوند سوگند یاد می‏کنم که این کار بکنم یا این کار را نکنم و این امانتی را که به من سپرده اند، همین امانت را صحیحً و سالماً به رئیس جمهور بعدی تحویل بدهم. (صافی- یعنی قسم باید معلق باشد.)
نایب رئیس- بسیارخوب من برای رأی‏گیری می‏خوانم:
اصل 89 (اصل یکصد و بیست و یکم)- رئیس‏جمهور در مجلس شورای ملی در جلسه‏ای که با حضور رئیس دیوان‏عالی کشور و اعضای شورای نگهبان قانون اساسی تشکیل می‏شود به ترتیب زیر سوگند یاد می‏کند سوگندنامه را امضاء می‏نماید:
بسم الله الرحمن الرحیم‏
من به عنوان رئیس‏جمهور برابر قرآن کریم و در پیشگاه ملت ایران به خداوند قادر متعال سوگند یاد می‏کنم که پاسدار مذهب رسمی و نظام جمهوری اسلامی و قانون اساسی کشور باشم و همه استعداد و صلاحیت خویش را در راه ایفاء مسؤولیت‏هایی که برعهده گرفته‏ام به کار گیرم و خود را وقف خدمت به مردم و اعتلای کشور و ترویج اخلاق و پشتیبانی از حق و عدالت سازم از آزادی و حرمت اشخاص و حقوقی که قانون اساسی برای ملت شناخته است حمایت کنم و در حراست از مرزها و استقلال سیاسی و اقتصادی و فرهنگی کشور از هیچ اقدامی دریغ نورزم و با استعانت از خدواند و پیروی از پیامبر و ائمه اطهار علیهم السلام قدرتی را که ملت به عنوان امانتی مقدس به من سپرده است همچون امینی پارسا و فداکار نگاهدار باشم و آن را به منتخب ملت پس از خود بسپارم.
رشیدیان- اینجا کلمه قدرت است این قدرت نیست مسؤولیت است.
نایب رئیس- همیشه وقتی کسی مسؤولیت دارد به آن قدرت می‏دهند. (رشیدیان- مسؤولیت با قدرت فرق دارد این قدرت نیست.) همیشه وقتی به کسی وظیفه می‏دهند باید اول به آن اختیارات بدهند، قدرت یعنی توانایی مثلا به شما هم توانایی می‏دهند که فلان کار را انجام‏
</section>
<section type="page" number="1242">
بدهید زیرا دیگری نمی‏تواند این کار را بکند.
 (اخذ رأی به عمل آمد و نتیجه به شرح زیر اعلام شد)
نایب رئیس- عده حاضر در جلسه هنگام اخذ رأی پنجاه و هفت نفر، تعداد کل آراء پنجاه و هفت رأی، آراء موافق پنجاه و سه رأی، آراء مخالف دو رأی، آراء ممتنع دو رأی، تصویب شد، تکبیر (حضار سه مرتبه تکبیر گفتند). صورت غایبین و تأخیرکنندگان جلسه قبل را بخوانید.
دکتر آیت- غایبین روز یکشنبه 22 مهر ماه آقایان: دکتر بنی صدر، میر مرادزهی، حائری، ملازاده، موسوی اصفهانی.
تأخیرکنندگان آقایان: مدنی یازده دقیقه، رشیدیان یازده دقیقه، طاهری اصفهانی یازده دقیقه، دستغیب دوازده دقیقه، انواری دوازده دقیقه، اکرمی دوازده دقیقه، جوادی دوازده دقیقه، سبحانی یازده دقیقه، دکتر باهنر بیست و هفت دقیقه، پرورش سیزده دقیقه، فاتحی سیزده دقیقه، حجتی بیست دقیقه، شهزادی سیزده دقیقه، حسینی سیزده دقیقه، حیدری هفده دقیقه، خادمی سی و چهار دقیقه، شیبانی شصت و پنج دقیقه، عرب هفتاد و پنج دقیقه، کریمی شانزده دقیقه، مراغه‏ای سی و یک دقیقه، مقدسی هفده دقیقه، موسوی اردبیلی پنجاه و نه دقیقه، موسوی جزایری سی و نه دقیقه، هاشمی‏نژاد شانزده دقیقه.
نایب رئیس- آقای حائری کسالت دارند و آقای ملازاده هم چون به بلوچستان رفته‏اند مجاز بوده‏اند.
3- ادامه بحث و تصویب اصل 96 (اصل یکصد و بیست و سوم)
نایب رئیس- اصل 96 قرائت می‏شود.
اصل 96- رئیس‏جمهور موظف است مصوبات مجلس را حداکثر ضمن ده روز امضا کند و برای اجرا در اختیار قوه مجریه بگذارد.
نایب رئیس- آقای موسوی تبریزی بفرمایید.
موسوی تبریزی- این کلمه «ضمن ده روز» صحیح نیست باید باشد «حداکثر ظرف ده روز پس از تاریخ ابلاغ امضاء بکند و به قوه مجریه بفرستد».
نایب رئیس- ضمن ده روز ار تاریخ ابلاغ. (موسوی تبریزی- «ضمن» دیگر نمی‏خواهد «حداکثر تا ده روز تاریخ ابلاغ».) بسیار خوب آقای هاشمی‏نژاد.
هاشمی‏نژاد- اینجا دو مطلب است یکی آن بود که برادر ما گفتند و گذشت، دیگر این‏که نوشته «در اختیار قوه مجریه بگذارد» در صورتی که باید نوشته شود مصوبات مجلس شورای ملی را با توجه به این‏که مصوبات مجلس شورای ملی همه‏اش در اختیار قوه مجریه نیست و بعدا یکسری قوانین که مربوط به قوه قضائیه هم می‏باشد که آنها را هم تصویب می‏کند اگر عبارت جامع‏تری که شامل هر دو بشود بگذارید بهتر است.
منتظری- به جای قوه مجریه دولت بگذاریم بهتر است.
نایب رئیس- دولت هم بگوییم، قوه قضائیه سوا است. (منتظری- قوه قضائیه هم جزو دولت است.) آقای هاشمی‏نژاد بفرمایید. (هاشمی‏نژاد- اگر اینجا بنویسیم مقامات مسؤول یا مقامات مربوط شامل همه آنها می‏شود.) بنویسیم در اختیار مسؤولان مربوطه می‏گذاریم که دیگر هیچ ابهامی وجود نداشته باشد. (ربانی شیرازی- دولت بنویسید، چون خود دولت‏
</section>
<section type="page" number="1243">
در اختیار قوه مجریه می‏گذارد) آن مربوط به مجلس شورای ملی است و مجلس به رئیس‏جمهور واگذار می‏کند اگر بگذاریم مسؤولان مربوط بهتر است یعنی رئیس‏جمهور طبق هر قانونی که بعداً تعیین کرد در اختیار مسؤولان مربوط می‏گذارد و مسؤولان مربوط جمله‏ای‏است کامل‏تر.
منتظری- در اختیار قوه مجریه چه شکلی پیدا کرد؟ زیرا خود رئیس‏جمهور قوه مجریه است و او در اختیار مسؤولان مربوطه می‏دهد و یا این‏که به آنها ابلاغ می‏کند و بهتر این است که بنویسیم از رفراندوم این اختیارات را به دست بیاوریم و این را هم در پیش‏نویس اضافه بکنیم و همچنین نسبت به قوانینی که از طریق همه‏پرسی تصویب شده و به وسیله شورای نگهبان به وی ابلاغ شده است چون قوانین را به طوری که مفصلا بحث کردیم شورای نگهبان باید تایید بکند ین فقط مصوبات مجلس نیست و شامل همه می‏شود.
نایب رئیس- بهتر نیست که این تیتر استثنایی را بگذاریم در همان اصلی که مربرط به همین موضوع است چون این به ندرت اتفاق می‏افتد و صبح هم این مسأله مطرح شد «به رفراندوم می‏گذاریم که به رئیس‏جمهور داده بشود».
منتظری- در جاهای دیگر هم هست چه اشکالی دارد که این نکته قید شود مصوباتی که از طریق همه‏پرسی ...
نایب رئیس- نظر دوستان چیست؟ به نظر می‏رسد همان جا مناسب‏تر باشد. آقای فوزی بفرمایید.
فوزی- اینجا نوشته که حداکثر در ظرف ده روز باید ابلاغ کنند و اگر اتفاق افتاد که در عرض ده روز ابلاغ نشد این قانون باید معلق بماند؟
نایب رئیس- ما گفتیم این وظایف رئیس‏جمهور است و نگفتیم که اگر تأخیر شد بماند و نتیجتاً قانون هم معلق بماند، آقای سبحانی بفرمایید. (سبحانی- بنویسید «خودداری از امضاء در اجرای قانون اثری نخواهد گذاشت.») چون آنجا نوشته شده بود توشیح و امضاء و این قبیل چیزها جای این توهم را داشت که چنین اشکالاتی پیش بیاید ولی تخلف از قانون که جای این حرف را نمی‏گیرد. آقای مکارم شیرازی.
مکارم شیرازی- اینجا حریم ده روز قرار داده‏اید، اگر بگوییم فقط امضای ساده باشد به این طریق می‏توانیم مسأله را حل بکنیم ملی اگر برای بررسی و تحقیقات و این حرف‏ها است که دو مرتبه باید به مجلس برگرداند که خوب است والا اگر چنین اختیاری ندارد با ایراد کردن به مجلس این ظرف دو روز درست نیست چون باید به دستش رسید امضاء کند.
بشارت- بعضی از وظایف رهبر مثل عفو عمومی را که وقتی رهبر امضاء فرمودند به رئیس‏جمهور می‏دهند با در اختیار دیوان‏عالی کشور قرار می‏دهند؟ (نایب رئیس- آن در جای خودش می‏آید.) ملاحظه بفرمایید اگر در اختیار رئیس‏جمهور قرار بدهند غیر از مصوبات چیزهای دیگری هم هست که همان‏طور که آقای منتظری هم فرمودند بهتر است و دیگر این‏که به جای «بگذارد»، «قرار دهد» بهتر است.
نایب رئیس- اینجا «قرار دهد» صحیح‏تر است بهتر جا می‏افتد. (رحمانی- مطلبی را که می‏خواستم عرض کنم آقای منتظری فرمودند.)
دکتر نوربخش- عرض کنم در پیش‏نویس اصل 84 قبلا آمده است و چون آن اصل حذف شده است بنده اینجا می‏بینم که وظیفه رئیس‏جمهور مثل مهر پای کاغذ است و اگر چیزی‏
</section>
<section type="page" number="1244">
را رئیس‏جمهور امضاء نکرد تکلیف چیست؟ فرض بفرمایید چیزی مطابق میلش نبود آیا می‏تواند به مقامی دیگر ارجاع کند؟ چون در هیچ جا چنین سیستمی نیست و اگر نتوانست وظیفه‏اش را انجام بدهد تکلیف چیست؟ نایب رئیس- استعفا می‏کند. آقای دکتر باهنر.
دکتر باهنر- مطلب بنده یکی این است که اگر آن کلمه «ضمن» را حذف بکنید و بنویسید حداکثر ظرف ده روز و دیگر این‏که در اختیار دولت یا نخست‏وزیر مناسب‏تر است برای این‏که نسبت به وزرا و رؤسای سابق ... و اگر دولت بنویسیم که معمولا شامل هیأت دولت هم می‏شود بهتر است.
نایب رئیس- ممکن است قوه قضائیه مستقل باشد و همان‏طور که گفتیم اگر عبارت را مسؤولان بنویسیم مشخص می‏شود. آقای سبحانی بفرمایید.
سبحانی- چون نخست‏وزیر در رأس است دیگر با گذاشتن کلمه نخست‏وزیر قهراً درست می‏شود.
نایب رئیس- آقای خزعلی.
خزعلی- اگر کسی مخالف باشد بند به عنوان موافق صحبت خواهم کرد.
دکترآیت- من معتقدم که مسأله انتشار قوانین هم در اینجا بررسی بشود، چون اصولا امضاء یک مسأله تشریفاتی است زیرا قانون باید به یک وسیله‏ای منتشر شود و در اطلاح مردم قرار بگیرد.
نایب رئیس- آن جایش اینجا نیست و جایش در مسأله قوه مجریه یا قوه قضائیه یا نخست‏وزیر است که باید در موقع اعتبار یک قانونی قید شود که اعتبارش از چه تاریخی باید بنویسیم از تاریخی که از طرف شورای نگهبان رد شده باشد و ظرف ده روز هم ابلاغ بشود، آقای حیدری بفرمایید.
حیدری- اگر اضافه بکنید رئیس‏جمهور موظف است مصوبات مجلس را پس از تأیید شورای نگهبان امضاء کند و در اختیار مسؤولان مربوط قرار دهد بهتر است.
نایب رئیس- این‏که می‏گوییم از تاریخ ابلاغ، بستگی به این دارد که چه کسی این ابلاغ را می‏کند اگر گفتیم که مجلس باید ابلاغ بکند که ده روز را قید کرده‏ایم و وقتی که شورای نگهبان پاسخ نداد این می‏شود بعد از ده روز چون ظرف ده روز بایستی ابلاغ بشود، بنابراین می‏تواند در پایان ده روز کار را انجام بدهد. (کرمی- ارتباط شورای نگهبان با مجلس است.) شورای نگهبان که مطقلًا ابلاغ نمی‏کند، چون مجلس ابلاغ می‏کند و او باید ظرف همان ده روز امضاء بکند و در اختیار مسؤولان قرار بدهد و یک وقت هم هست که این ده روزی که حداکثر مهلت است در شورای نگهبان بماند و اگر هم نفرستند باز قانونیت دارد، این است که رئیس‏جمهور در ظرف همان ده روز می‏تواند امضاء بکند و بدهد.
منتظری- برای رئیس‏جمهور مدت ده روز لازم نیست این ده روز برای شورای نگهبان است و این‏طور بنویسیم «مصوبات مجلس را پس از ابلاغ باید امضاء کند» مادام که به شورای نگهبان نرسیده اصلًا قانونیت ندارد.
</section>
<section type="page" number="1245">
نایب رئیس- ملاحظه بفرمایید چیزی که به تصویب رسیده است که قانونی در مجلس تصویب می‏شود، یک نسخه برای رئیس‏جمهور و یک نسخه هم برای شورای نگهبان فرستاده می‏شود. در طی این ده روزی که قانون اینجا است اگر به تأیید شورای نگهبان رسیده باشد که در خلال این مدت رئیس‏جمهور آن را امضاء می‏کند و می‏دهید. آقای یزدی بفرمایید.
یزدی- در هر صورت قبل از عبور از شورای نگهبان قانونیت ندارد و بعد از آن باید ابلاغ کند. (نایب رئیس- چه کسی ابلاغ می‏کند؟) شورای نگهبان می‏فرستد برای رئیس‏جمهوری ولی اگر به تأیید شورای نگهبان نرسید فرستادنش برای رئیس‏جمهوری معنی ندارد و باید پس از پایان شدن ابلاغ کند.
نایب رئیس- مجلس باید هر قانونی را ده روز در خود مجلس نگاه دارد و پس از ده روز اول (همهمه نمایندگان) آقای آیت بفرمایید.
دکترآیت- شورای نگهبان پس از گذاشتن مدتی که در این دو اصل پیش‏بینی شده است ...
نایب رئیس- این نظر به اینجا مربوط نمی‏شود این مربوط به آنجا است یعنی آنجا نوشته پس از ابلاغ بنابراین با این است که تصمیم می‏گیرید که ابلاغ پس از امضاء یا گذاشتن ده روز باید باشد که مربوط به آنجا است به هر حال این مسأله تأثیری ندارد.
دکترآیت- اگر ما ابلاغ را به عهده شورای نگهبان بگذاریم یعنی بگوییم پس از ده روز شورای نگهبان قانون را به رئیس‏جمهور ابلاغ می‏کند و رئیس‏جمهور هم امضاء می‏کند و اگر احیانا مسکوت هم ماند مسکوت گذاشتن هم حل می‏شود.
نایب رئیس- بسیار خوب، ولی ما نمی‏خواهیم این‏طور بشود ما مدتی درباره این اصل بحث کردیم که نمی‏خواهیم قانون در اختیار یک چنین دو لتی باشد. آقای دکتر آیت.
دکترآیت- ناچار است که پس از مدت مقرر ابلاغ کند و پس از ابلاغ هم رئیس‏جمهور مجبور می‏شود که امضاء کند.
منتظری- من درباره این موضوع این‏طور به نظرم رسید که مصوبات را طوری تنظیم بکنیم که جمع بین هر دو باشد یعنی یک وقت هست که مصوبات از راه مجلس است و یک وقت از راه همه‏پرسی و رفراندوم است. ما نمی‏توانیم برای‏این بعداً یک اصلی ذکر کنیم و در مجلس هم که باشد باز شورای نگهبان می‏خواهد که آنجا هم به وسیله شورای نگهبان ابلاغ می‏شود، این‏طور می‏نویسیم «رئیس‏جمهور موظف است مصوبات مجلس و یا همه‏پرسی را پس از ابلاغ به وی امضاء کند و در اختیار قوه مجریه بگذارد».
نایب رئیس- این بسیار خوب است. (منتظری- چون این هم را نوشته‏ایم و هم آن را و هم مراحل قانونی خودش را طی کرده است.) آیا دوستان معتقدند که مسأله ده روز به کلی برداشته بشود؟ (تهرانی- اول برود به شورای نگهبان بعد به رئیس‏جمهوری ابلاغ بشود.) (منتظری- بله) (اکثر نمایندگان- بله)
کرمی- ما نگفتیم که به طور کلی برداشته شود اصولا آن چه ارتباطی با این دارد ارتباط شورای نگهبان با مجلس است، ما گفتیم حداکثر ده روز.
</section>
<section type="page" number="1246">
مکارم شیرازی- برای چه مطالعه بکند؟ اصلا مطالعه و اظهار نظر نمی‏خواهد، این قانون است.
نایب رئیس- اجازه بدهید، آقای کیاوش بفرمایید.
کیاوش- آقا بنویسید «مصوبات قانونی مجلس» اگر یک «قانونی» اینجا گذاشته بشود مسأله حل می‏شود «رئیس‏جمهور موظف است مصوبات قانونی مجلس را پس از طی ده روز».
نایب رئیس- مگر در مجلس مصوبات غیر قانونی هم وجود دارد؟ مصوبات مجلس هرچه باشد اعم از قانون یا چیز دیگر فرق نمی‏کند. آقا کیاوش.
کیاوش- منظورم این است که به صورت قانون در آمده باشد و از شواری نگهبان گذشته باشد.
مکارم شیرازی- آقا اگر اضافه کنید «پس از طی مراحل قانونی» عبارت درست می‏شود.
یزدی- اگر آن جمله فوق عمل بشود دیگر این عدم رد شورای نگهبان مرتفع می‏شود و هیچ اشکالی هم ندارد.
موسوی تبریزی- در این تناقض زیاد پیدا می‏شود.
نایب رئیس- آن را که ما تصویب کردیم و چیزی را که تصویب کرده‏ایم نفرمایید که باید اصلاح بشود خوب اجازه بدهید اصل 96 به این صورت در بیاید:
رئیس‏جمهور موظف است مصوبات مجلس یا همه‏پرسی را پس از طی مراحل قانونی و ابلاغ به وی امضاء کند و در اختیار مسؤولان بگذارد. (نمایندگان- مدت آن را تعیین کنید که ظرف چند روز ...) (تهرانی- یا بنویسید بلافاصله یا این‏که پنج روز، ده روز.) آقا این زمان لازم ندارد زیرا به محض این‏که آوردند آنجا فوراً یقه‏اش را می‏چسبند که همین الان باید امضاء کنی چون وقتی گفتیم «بلافاصله» باید فوراً اجرا شود ما این را طی بکند خوب، بنابراین من این را برای رأی می‏خوانم عنایت بفرمایید. (رشیدیان- بنده مخالف هستم خوب است نوبت را رعایت بفرمایید.) بله حق شما محفوظ است.
موسوی تبریزی- صحبت کردن مخالف و موافق درباره اصولی که زیاد مهم نیست وقت مجلس را می‏گردد این یک کار تشریفاتی است.
نایب رئیس- حالا نوبت را رعایت بکنید تا ببینیم می‏توانیم منظمش بکنیم. آقای رشیدیان بفرمایید.
رشیدیان- بسم الله الرحمن الرحیم. با توجه به این‏که امضاء رئیس‏جمهور به منظور این است که رئیس‏جمهور از متن قانون و مفهوم آن باخبر بشود که لایحه معمولا قبلا از طرف دولت به مجلس می‏رود و رویش هم زیاد بحث می‏شود و شناخت کافی هم دارند ثانیاً این لایحه که به مجلس می‏رود و در اطرافش گفتگو می‏شود اگر لایحه مهم بود که درباره آن بررسی می‏کنند و تذکرات لازم را هم باید بدهند ثالثاً که دوازده نفر حقوق‏دان فقیه و متبحر این مصوبات را مطالعه می‏کنند و امضا می‏کنند و دیگر به فرد دیگری احتیاج ندارد چون همیشه قدرت‏ها به دنبال بهانه می‏گردند که سر نخی به دست به دست بیاورند و روزنه‏ای را به دروازه بزرگی تبدیل بکنند به همین جهت اینها همواره در قانون اساسی گشته‏اند موضوعی را به دست بیاورند و نقطه ضعفی‏
</section>
<section type="page" number="1247">
پیدا بکنند و ما می‏گوییم اینجا به رئیس‏جمهور قدرتی نداده‏ایم پس رئیس‏جمهور چیست؟ عروسک است؟ یا مثلا دکور است؟ یا این قبیل چیزها، اولا نا به رئیس‏جمهور خیلی چیزها داده‏ایم آن را در شورای دفاع ملی هم تراز رهبر قرار داده‏ایم. این یکی، ثانیاً این‏که تنظیم‏کننده بین سه قوه است، رئیس قوه مجریه است، نخست‏وزیر را او معرفی و انتخاب می‏کند ثالثاً اگر قدرتی هم به او نداده باشیم بدین وسیله از تمرکز دادن قدرت به یک فرد جلوگیری کرده‏ایم که منجر به دیکتاتوری می‏شود و ما این را یکی از هنرهای قانون اساسی می‏دانیم که خواسته است از تمرکز قدرت جلوگیری بکند و اگر می‏فرمایید که امضاء رئیس‏جمهور تشریفاتی است، مؤمن که کار لغو نمی‏کند «والذین هم عن اللغو معرضون» اگر این لغو است که آن را بردارید و اگر واقعاً می‏خواهید بهانه یا سر نخی به دست بدهید که آن هم باید تکلیفش معلوم بشود و هیچ احتیاجی هم به این نیست که رئیس‏جمهور هم امضاء بکند همان‏طور که شاه هم قوانین را توشیح می‏کرد و بعد هم ایجاد حقی شد و بعد هم همین‏طور مجلس سنا مصوبات مجلس شورای ملی را امضاء و تصویب می‏کرد که بعد هم برای آنها خود به خود ایجاد حقی می‏کرد و خواهشمندم که در این زمینه تجدید نظر بفرمایید زیرا این اصل با این وضع به درد نمی‏خورد و باید حذف بشود، متشکرم.
نایب رئیس- اگر دیگر نیازی به صحبت موافق نیست که ما برای رأی‏گیری اصل را بخوانیم. معمولا می‏گوییم که یک کسی در برابر ملت نسبت به کلیه اجرای مسائل و قوانین مسؤول است بگوییم حالا ما بدون تو و اطلاع از دفتر تو هر جا که می‏خواهیم قوانین را می‏فرستیم، به هر حال اصل 96 را برای رأی‏گیری می‏خوانیم:
اصل 96 (اصل یکصد و بیست و سوم)- رئیس‏جمهور موظف است مصوبات مجلس یا همه‏پرسی را حداکثر ضمن ده روز امضا کند و برای اجرا در اختیار قوه مجریه بگذارد.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری، عده حاضر پنجاه و هفت نفر، آراء موافق چهل و هشت رأی، آراء مخالف چهار رأی، آراء ممتنع پنج رأی، تصویب شد، تکبیر (حضار سه مرتبه تکبیر گفتند).
4- ادامه بحث و تصویب اصل 97 (اصل یکصد و بیست و چهارم)
نایب رئیس- اصل 97 قرائت می‏شود.
اصل 97- رئیس‏جمهوری فردی را برای نخست‏وزیری نامزد می‏کند و پس از کسب رأی تمایل از مجلس شورای ملی، حکم نخست‏وزیری برای او صادر می‏نماید.
نایب رئیس- آقای ربانی شیرازی شما مخالف هستید؟ (ربانی شیرازی- بلی) پس بفرمایید یک نفر موافق هم صحبت خواهد کرد.
ربانی شیرازی- بسم الله الرحمن الرحیم. تضاد و تزاحمی که در ممالک به وجود می‏آید اکثراً به واسطه تعداد مراجع قدرت است. وقتی که چند مرکز قدرت در یک مملکت وجود دارد اینها برای این‏که قدرت دیگری را تضعیف کنند و قدرت خود را توسعه دهند با دیگران رو در رو قرار می‏گیرند، کارشکنی می‏کنند و بالنتیجه در مملکت تشنج و اختلاف به وجود می‏آید. در جلسه خصوصی قبلا من پیشنهاد کردم برای این‏که این تضاد و تزاحم به وجود نیاید یک شورایی که از تمام‏
</section>
<section type="page" number="1248">
قدرت‏ها، از رهبر و رئیس‏جمهور و دیگران در آن وجود دارد، همه یک کامه و یکپارچه هستند، به وجود بیاید که اداره مملکت در تحت نظر آن شورا باشد، البته آن مسأله مورد توجه واقع نشد. حالا در اینجا ما پیشنهاد می‏کنم که یک نخست‏وزیر جداگانه‏ای نمی‏خواهیم، مقام رهبری داریم، یک شورایی که در آن شورا تمام مسؤولان امور از وزرا جمع هستند و در رأس رهبری آنها رئیس‏جمهور قرار دارد، یک شورایی به این شکل مملکت را اداره کند. دیگر احتیاجی به نخست‏وزیر جداگانه نیست که هر روز اختلافی بین نخست‏وزیر و رئیس‏جمهور پیش بیاید و هر آن اینها بخواهند برای تضعیف قدرت یکدیگر با هم در بیفتند. ما اگر چنین شورایی داشته باشیم، که در این شورا قهراً وزرا در حال تغییر هستند ولی رئیس‏جمهور برای مدتی که پیش‏بینی شده است، سر کار است البته ممکن است یک موقعی پیش بیاید که عزل بشود یا استعفا بدهد ولی طبق قراردادی که در قانون است چهار سال سرکار است و در عرض این چهار سال وزرای خود را انتخاب می‏کند و هر وقت دید بعضی از آنها کند کاری دارند آنها را تغییر می‏دهد.
نایب رئیس- آقای آیت شما موافقید یا مخالف؟ (دکتر آیت- من مخالفم منتها نه از جهتی که آقای ربانی مخالف بودند.) آقای فاتحی بفرمایید. (فاتحی- من موافقم) آقای رحمانی بفرمایید.
رحمانی- سؤال و توضیحی دارم، در اینجا گفته شده «رئیس‏جمهور فردی را» این عبارت کافی نیست، یاد کردن از نخست‏وزیر که باید مملکتی را اداره کند، با این لفظ کافی نیست باید بگوییم «هر فردی که واجد شرایط باشد» موضوع دیگر این است که چه اشکالی دارد که رئیس‏جمهور افرادی را نامزد بکند، ما تابع آن‏چه تاکنون انجام می‏شده است نیستیم، از ابتکارات هم غافل نباید باشیم، دو نفر را نامزد می‏کند و به هر کدام که رأی تمایل بیشتری ابراز شد او نخست‏وزیر می‏شود. مطلب سوم این است که «حکم نخست‏وزیری برای او صادر می‏نمایند» نخست‏وزیری که با رأی تمایل حکم نخست‏وزیری می‏گیرد احتیاج با رأی اعتماد هم دارد، پس بهتر است اینجا به این موضوع هم اشاره بشود تا در بحث نخست‏وزیر راجع به او بتوانیم مفصلا صحبت کنیم.
نایب رئیس- آقای دکتر قائمی. (دکتر قائمی- نظر مرا آقای ربانی فرمودند.) پس یک موافق هم باید صحبت کند. (دکتر آیت- مطلبق قاعده من چون از یک جهت دیگر مخالفم باید صحبت بکنم.) بفرمایید صحبت کنید.
دکترآیت- بسم الله الرحمن الرحیم. در مورد این اصل توجه بفرمایید که ما در دنیا چند نوع نظام داریم، یک نوع نظامی است که اصطلاحاً به آن می‏گویند (تفکیک مطلق) مثل نظام آمریکا که رئیس‏جمهور خودش وزرا را انتخاب می‏کند و مجلس نمی‏تواند آنها را برکنار کند و قانوناً هیچ مشورتی هم لازم نیست با مجلس بکند و یک نوع «تفکیک نسبی» است و آن به این صورت است که رئیس‏جمهور با مجلس مشورت می‏کند و رأی تمایل مجلس را می‏خواهد و حتی قانون می‏تواند به مجلس پیشنهاد کند و یا وزرا را انتخاب می‏کند و مجلس حق برکناری وزرا را ندارد، تضاد و اختلافی پیش نمی‏آید، اما در جایی که با مجلس باید مشورت بشود رسم چنین است اگر حزبی اکثریت داشت رئیس‏جمهور یا پادشاه به ناچار و بدون چون و چرا رهبر حزب را اکثریت را به نخست‏وزیری منصوب می‏کند چون بالطبع آن‏
</section>
<section type="page" number="1249">
نخست‏وزیر در مجلس اکثریت دارد، اگر غیر از این باشد رئیس‏جمهور ممکن است یک فردی را که در مجلس اکثریت ندارد، انتخاب بکند و از اول تا آخر تضاد ایجاد می‏شود. مثلا فرض کنید اگر در آمریکا این‏طور بود، یعنی آقای کارتر که از حزب دموکرات است، در مجلس حزب جمهوری‏خواه اکثریت داشت، خوب اینجا اشکالی پیش می‏آید کارتر می‏خواهد از حزب خودش نامزد بکند و مجلس هم به او رأی تمایل و اعتماد نمی‏دهد و اصولا رأی تمایل برای این به وجود آمده است که رئیس‏جمهور یا پادشاه کسی را انتخاب نکند که بعد مورد قبول مجلس قرار نگیرد. بنابراین قبل از این‏که رئیس‏جمهور کسی را برای نخست‏وزیری نامزد بکند باید رأی تمایل از مجلس بخواهد یعنی از مجلس استفسار کند که شما چه کسی را می‏خواهید؟ و مجلس روی زید یا عمر نظر می‏دهد و رئیس‏جمهور هم فرمان انتصاب همان شخص را صادر می‏کند. در تمام کشورهایی که تفکیک نسبی است به این صورت عمل می‏شود وگرنه در موردی که رئیس‏جمهور از یک حزب باشد و اکثریت مجلس دست حزب دیگری باشد تضاد به وجود می‏آید چون نخست‏وزیر در مقابل مجلس مسؤول است و مجلس به او رأی اعتماد می‏دهد و مجلس می‏تواند او را استیضاح کند. از این جهت من می‏خواهم این اصل به این صورت معکوس بشود که «رئیس‏جمهور پس از کسب تمایل مجلس، فردی را که مجلس به او رأی تمایل داده است، به نخست‏وزیری منصوب کند.» (یزدی- پس شما موافقید.) باید توضیح داده می‏شد.
نایب رئیس- آقای مکارم بفرمایید به عنوان موافق صحبت کنید تا بعد رأی گرفته شود.
مکارم شیرازی- بسم الله الرحمن الرحیم. خیلی خلاصه عرض کنم، مطالبی که آقایان در زمینه مخالفت با این اصل بیان کردند همان‏ها بود که امروز در جلسه مشترک گروه‏ها بیان شد و در آنجا پاسخ‏هایی هم داده شد و خلاصه پاسخ‏ها چنین است. ما برای حفظ کشوری مثل کشور خودمان که از اقوام و با زبان‏های مختلف تشکیل شده است نیاز به یک مقام ثابت در رأس اجرا و قوه مجریه داریم البته مقام رهبری در جای خود محفوظ، اما فرض کردیم که او مستقیماً در امور اجرایی دخالت نمی‏کند چون آن شش وظیفه‏ای که برای رهبری نوشته شد، دخالت مستقیم در امور اجرایی نبود پس یک مقام ثابتی در مسائل اجرایی احتیاج داریم که حفظ وحدت ملی کند و در بحران‏ها و مشکلاتی که برای مملکت پیش می‏آید با ثبات او مملکت نجات یابد و بدون یک مقام ثابت ممکن است خطراتی پیش بیاید. از طرفی می‏دانیم که نخست‏وزیر و وزرا مقام ثابتی نیستند و نمی‏توانند باشند چون آنها هر لحظه مقابل مجلس مسؤولند و هر موقع ممکن است مجلس آنها را تغییر بدهد اما رئیس‏جمهور را مجلس نمی‏تواند عوض کند بنابراین اگر ما بخواهیم نخست‏وزیر را حذف کنیم و فقط رئیس‏جمهور باشد و مجلس، می‏افتیم در یک تضاد یعنی مجلس با کارهای رئیس‏جمهور موافق نیست و می‏خواهد عوضش بکند ولی نمی‏تواند چون باید چهار سال سر کار باشد و اگر نخواهد عوضش کند، نمی‏شود و لذا اینجا رئیس‏جمهور را در رأس گذاشته‏اند و آن کسانی که متصدی بلافاصله هستند نخست وزیر و وزرا هستند، که هر لحظه قابل تغییر و دگرگونی هستند اما در کنار این دگرگونی‏ها یک عامل ثابت و وحدت به نام رئیس‏جمهور هست. بلی ما اگر مقام رهبری را مستقیماً در امور اجرایی دخالت داده بودیم، این‏طور که آقای ربانی گفتند ممکن بود در اینجا اصلا رئیس‏جمهور عزل بشود، یعنی رهبر باشد و نخست‏وزیر، و لذا ما نمی‏توانیم رئیس‏جمهور را
</section>
<section type="page" number="1250">
از اینجا برداریم اگر ملاحظه کنیم در کشورهای دیگر دنیا هم که شرایطی مشابه شرایط کشور ما دارند آنها هم همه به همین شکل عمل کردند و یک مقام ثابتی به نام رئیس‏جمهور دارند و یک مقام متغیر به نام نخست‏وزیر و وزراء. و اما آن‏چه آقای آیت گفتند، که اول باید رأی تمایل از مجلس گرفته بشود و بعد کسی را نامزد کنند، بنده فکر می‏کنم که این اشتباه است برای رأی این‏که ما فرض کردیم که نخست‏وزیر می‏خواهد با رئیس‏جمهور همکاری بکند، رئیس‏جمهور باید همکار خودش را خود انتخاب بکند و بعد مجلس به او رأی اعتماد بدهد، ممکن است مجلس رأی تمایل بدهد به کسی که سلیقه‏اش با من جور نیست و من نمی‏توانم با او کار کنم و او را به من تحمیل کند، این از نظر اجرایی درست نیست، بلی من باید موافقت مجلس را جلب کنم ولی به این طریق که آن کسی که با سلیقه و فکر من و برنامه من بتواند همکاری بکند، انتخابش کنم و بگویم می‏توانم به عنوان نخست‏وزیر با او همکاری کنم حالا ای نمایندگان ملت شما هم می‏پذیرید؟ اگر نمی‏پذیرید عوض می‏کنم و شخص دیگری را می‏آورم که شما بپذیرید. ترتیب طبیعی این است که انسان همکارش را خودش انتخاب بکند و از مجلس هم باید رأی اعتماد برای وی بگیرد. (ربانی شیرازی- پاسخ ایشان را بدهم؟)
نایب رئیس- خیر، مباحثه نداریم. اصل 97 را برای رأی‏گیری می‏خوانیم:
اصل 97 (اصل یکصد و بیست و چهارم)- رئیس‏جمهوری فردی را برای نخست‏وزیری نامزد می‏کند و پس از کسب رأی تمایل از مجلس شورای ملی، حکم نخست‏وزیری برای او صادر می‏نماید.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری، عده حاضر شصت ویک نفر، تعداد کل آراء شصت و یک رأی، آراء موافق پنجاه و سه رأی، آراء مخالف سه رأی، آراء ممتنع پنج رأی، تصویب شد، تکبیر (حضار سه مرتبه تکبیر گفتند).
5- طرح و تصویب اصل 98 (اصل یکصد و بیست و دوم)
نایب رئیس- اصل 98 را می‏خوانیم:
اصل 98- رئیس‏جمهور در حدود اختیارات خویش در برابر ملت مسؤول است، نحوه رسیدگی به این مسؤولیت را قانون معین می‏کند.
دکترآیت- قرار بود این قسمت اخیر نباشد.
نایب رئیس- در پایان با توضیحی که داده شد، دوستان تأیید کردند که چون ممکن است پس از پایان کارش هم برای او محاکمه‏ای پیش بیاید، این قسمت باشد. خود شما هم بودید که توضیح دادیم. آقای جوادی آملی بفرمایید. (جوادی- بنویسید «در حدود وظایف» وظیفه است که مسؤولیت می‏آورد نه اختیار.) البته وظیفه اختیار می‏خواهد و اختیار هم وظیفه می‏آورد منتها مسؤولیت ... (دکتر آیت- مسؤولیت در حدود اختیارات است.) معمولا می‏گویند اختیار مسؤولیت می‏آورد این اصطلاح اجتماعی و حقوقی این است. آقای بشارت بفرمایید.
بشارت- رئیس‏جمهور در حدود اختیارات خویش باید در برابر رهبر و نمایندگان مجلس شورای ملی و ملت مسؤول باشد.
نایب رئیس- آقای رحمانی بفرمایید.
</section>
<section type="page" number="1251">
رحمانی- یکی موضوعی است که آقای جوادی فرمودند و علاوه برآن، اینجا که «نحوه رسیدگی به این مسؤولیت را قانون معین می‏کند» اگر توجه فرمایید قانون به مسؤولیت رسیدگی نمی‏کند بلکه به تخلف از وظایف رسیدگی می‏کند، ما می‏گوییم در حدود اختیاراتش مسؤول است پس نحوه رسیدگی نسبت به تخلف صحیح است نه نسبت به مسؤولیت.
نایب رئیس- آقای یزدی بفرمایید.
یزدی- همان‏طوری که آقای جوادی فرمودند منتها اگر وظایف اضافه بشود روشن‏تر است یعنی بهتر است بنویسیم «وظایف و اختیارات».
نایب رئیس- آقای کیاوش بفرمایید.
کیاوش- از نظر این‏که رئیس‏جمهور از طرف رهبر در به دست گرفتن مصالح مردم و امور مملکت شرعاً اختیار گرفته است، پس باید در مقابل او هم مسؤول باشد یعنی بهتر است بنویسیم «در برابر رهبر یا شورای رهبری و ملت مسؤول است.»
نایب رئیس- آقای خزعلی بفرمایید.
خزعلی- در باب مسؤولیت رئیس‏جمهور در برابر ملت، در جواب آقایان باید بگویم که این اختیارات عبارت از امکانات همان مسؤول است نه این‏که اختیار این‏که چیزی را انجام بدهد یا ندهد. وظایف و اختیارات می‏شود وظایف و امکانات بنابراین به جا و روشن است و در برابر ملت مسؤول است رهبر هم ریاست‏جمهوری را امضاء می‏کند برای ایفای وظایف ملت بنابراین در برابر رهبر و مجلس وقتی که مسؤول است که خیانتی به خود رهبر کرده باشد یا خیانتی به مجلس، نوع کارهایش مربوط به ملت است و مسؤولیتش هم باید در برابر ملت باشد.
نایب رئیس- آقای رشیدیان بفرمایید.
رشیدیان- با توجه به این‏که رئیس‏جمهور، رئیس قوه اجرائیه است و فقط مأمور اجراى قانون اساسی و مصوبات مجلس شورای ملی است بنابراین باید در برابر مجلس شورای ملی و شورای نگهبان و مقام رهبر مسؤول باشد به خصوص که اگر در مقابل ملت مسؤول است یعنی ملت از چه راهی حسن انجام وظایف یا عدم انجام وظایف وی را بررسی می‏کند. (نایب رئیس- گفتیم قانون معین می‏کند) خزعلی فرمودند که رئیس‏جمهور کارهای مربوط به ملت را انجام می‏دهد، کارهای مربوط به ملت دو قسم است یک قسمش قانون اساسی است، یک قسمش هم مصوبات مجلس شورای ملی است و این بهترین راه است که نمایندگان ملت و شورای نگهبان این مسؤولیت را از او بخواهند و به کارها و وظایفش رسیدگی بکنند.
نایب رئیس- دوستان مثل این‏که مکرراً راجع به شورای نگهبان مسائلی می‏فرمایند که با آن مطلبی که درباره شورای نگهبان گفته شده ارتباطی ندارد. شورای نگهبان، شورای کارشناسان است، کارشناس اظهار نظر درباره انطباق یا عدم انطباق یک قانون یا یک مصوب با موازین اسلام و یا قانون اساسی را می‏کند و نمی‏شود پای او به این کارها کشانده بشود و اما این‏که گفته شد مسؤولیت در برابر مجلس یا در برابر ملت، نخست‏وزیرش که منتخب مجلس است در برابر مجلس مسؤول است ولی خودش چون منتخب ملت است، در برابر ملت مسؤول است. آقای قرشی بفرمایید.
 «در حدود» را برداریم و بنویسیم «رئیس‏جمهور نسبت به وظایف و اختیارات خویش» بهتر است.
</section>
<section type="page" number="1252">
نایب رئیس- آقای دکتر ضیائی.
دکتر ضیائی- به نظر من این اصل زائد است برای این‏که قبلا تصویب کرده‏ایم که رئیس‏جمهور اگر انحراف پیدا کرد، به محاکمه کشیده می‏شود، این مسؤولیت است، انحراف وقتی است که خلاف بکند از حدود مسؤولیت خود، پس وقتی محاکمه کشیده می‏شود دیگر این اصل زائد است.
نایب رئیس- اگر نظرتان باشد آن فقط مربوط به دوران تصدی بود و محاکمه‏ای که مقدمه عزل باشد، راجع به محاکمه‏ای که مقدمه عزل نباشد اصلا مطلبی آنجا نیامده است اصل 98 را برای رأی می‏خوانیم.
طاهری خرم‏آبادی- من در مورد ذیلش سؤال دارم، ظاهر این قید این است که یک قانونی برای رسیدگی به مسؤولیت رئیس‏جمهور در حال ریاستش تدوین می‏شود.
نایب رئیس- یا خارج از آن فرق نمی‏کند حال که ریاست ندارد اینجا، اینجا نگفته‏اند که رئیس‏جمهور در زمان ریاست‏جمهوری مسؤول است. (طاهری خرم‏آبادی- یک قانون برای رسیدگی به مسؤولیت رئیس‏جمهور تدوین می‏شود.) وقتی ما می‏گوییم این را قانون معین می‏کند، یا مثل همه است، یا قانون معین می‏کند که یک راه خاصی دارد به هر حال می‏خواهیم بگوییم نحوه رسیدگی به تخلف را قانون معین می‏کند. اصل 98 برای رأی‏گیری خواند می‏شود.
اصل 98 (اصل یکصد و بیست و دوم)- رئیس‏جمهور در حدود اختیارات خویش در برابر ملت مسؤول است، نحوه رسیدگی از این مسؤولیت را قانون معین می‏کند.
 (اخذ رأی به عمل آمد و نتیجه به شرح زیر اعلام شد)
نایب رئیس- عده حاضر پنجاه و نه نفر، تعداد کل آراءپنجاه و نه رأی، آراء موافق پنجاه و یک رأی، آراء مخالف سه رأی، آراء ممتنع پنج رأی، تصویب شد، تکبیر (حضار سه مرتبه تکبیر گفتند)
6- طرح و تصویب اصل 99 (اصل یکصد و بیست و نهم)
نایب رئیس- اصل 99 قرائت می‏شود.
اصل 99- اعطای نشان‏ها و عناوین افتخاری دولت با رئیس‏جمهور است.
نایب رئیس- مثل این‏که بحث زیادی ندارد. آقای سبحانی.
سبحانی- اینجا عناوین افتخاری را گفتند ولی بعضی از آنها جنبه استحقاقی دارد مثل درجات بالای نظامی، آنها تکلیفش با کیست؟
نایب رئیس- تکلیف آنها با فرمانده کل قوا است. آقای پرورش بفرمایید. (پرورش- من مخالف هستم.) آقای قرشی بفرمایید.
قرشی- باز می‏خواهید بگویید وثوق الدوله، مصورالممالک، این را توضیح بدهند ببینیم منظور چیست؟
نایب رئیس- آقای قرشی نگران دوله‏ها و سلطنه‏ها، ملک‏ها و ممالک‏ها هستند من الان در ذهن ندارم یک عنوان افتخاری را که متناسب باشد با جو جمهوری اسلامی ولی به هر حال قدر مسلم نشان‏ها هست، اما در مورد عناوین افتخاری الان چیزی در نظرندارم. (کرمی- برای‏
</section>
<section type="page" number="1253">
تشویق شعرا، ادبا، فضلا القابی می‏دهند.)
رحمانی- اعطای نشان‏ها و عناوین افتخاری و غیر افتخاری دولتی بنویسید چون افتخاری خصوصیت ندارد.
نایب رئیس- بسیار خوب آقای منتظری بفرمایید.
منتظری- ما باید یک چیزی بفهیم از این اصل، من از این عناوین افتخاری چیزی نمی‏فهمم و معلوم نیست در اسلام چیزی داشته باشیم اگر واقعاً یک کسی مجتهد است یک چیزی برایش می‏نویسید یا یک کسی سرتیپ است، سرلشکر است، درجه سرلشکری را به او می‏دهند اما عناوین افتخاری یعنی چه؟ مثل عناوین افتخاری، که یک آدم بی‏سواد را می‏برند و یک پیش‏بند به او می‏بندند و یک عکس از او می‏گیرند این می‏شود دکترای افتخاری این اصلا مسخره کردن دکتری و چیزهای دیگر است پس این را باید درو ریخت.
نایب رئیس- در اسلام بعضی القاب مثل سیف الدوله و نظیر اینها بوده است آقای حجتی بفرمایید. (حجتی کرمانی- این اصل بوی طاغوت می‏دهد و چیز بدی است) آقای هاشمی‏نژاد بفرمایید.
هاشمی‏نژاد- هر مسأله‏ای را که ما مطرح می‏کنیم چون یک سابقه ذهنی از گذشته داریم فکر می‏کنیم که داریم می‏رویم داخل همان کارها، وقتی می‏گوییم عناوین مقصود عناوین سیستم اسلامی است چطور شما به عنوان کسی که فداکاری می‏کند در جبهه جنگ، در رشته اقتصادی، در رشته تحقیقاتی، او را تشویق می‏کنید این عناوین هم در حقیقت تشویق است و الان می‏گویید مجاهد شهید لقب به یک شهید می‏دهید یا کسانی که واقعاً در جبهه جنگ مشغول مبارزه بوده‏اند شما چرا اصل را بر فساد می‏گذارید و درست بازگشت به گذشته؟
نایب رئیس- الان یک چیزی یاد من آمد به عنوان نمونه مثلا قهرمان کشور در یک رشته‏ای این از عناوین تشویق‏کننده است. (علی تهرانی- افتخاری نیست.) منظور از افتخاری یعنی افتخارآور نه این‏که بی‏پایه و بی‏معنی باشد. (منتظری- افتخاری یعنی بی‏پایه مثل دکترای افتخاری.) پس آقایان با کلمه افتخاری آن مخالف هستید می‏نویسم «اعطای نشان‏ها و عناوین با رئیس‏جمهور است». (دکتر آیت- افتخاری در مقابل رسمی است) (کیاوش- «اعطای نشان‏ها و درجات عالی نظامی و عناوین استخدامی» بنویسید.) آقای دکتر بنی صدر بفرمایید.
بنی صدر- در زمان پنجاه سال اخیر وضع به این صورت در آمد والا در تاریخ نظامی خود ایران اگر ملاحظه بفرمایید می‏بینید که دادن نشان‏ها و عناوین حتی مهم‏تر از درجه نظامی بوده چنان‏که در یکی از جنگ‏های ایران و روس بود آن کسی که زخمی شده بود از فرماندهی که خواست که نشان بدهد گفت که چون از پشت زخم خوردی به تو درجه می‏دهم ولی نشان نمی‏دهم این مال دوره قاجاریه بوده و بعد فساد دوره پهلوی است علی الاصل این نشان افتخار برای تشویق است و برای این است که مردم را تشویق کنید برای انجام کارهای خوب حالا ممکن است شما به عنوان تشویق لقب (برادر) را باب کنید برای کسانی که شجاعت به خرج می‏دهند.
نایب رئیس- اگر اجازه می‏دهید بنویسیم عناوین تشویقی که معلوم باشد که به کسی لقب بی‏خودی ندهند عناوین باشد برای تشویق.
اشراقی- لقب‏هایی در دوره قاجاریه بود مثل «معین البکاء» این یک چیزی می‏شود از این قبیل ...
نایب رئیس- آقای دکتر قائمی امیری.
</section>
<section type="page" number="1254">
دکتر قائمی- من عرض کردم همان کلمه افتخاری حرف درستی است در بعضی از موارد در دانشگاه در یک مؤسسه علمی فردی می‏بینیم از لحاظ مقررات واجد شرایط رسمی نیست دلی در عمل یک شخصیت علمی بزرگ است که این دکترای افتخاری را به او می‏دهند گو این‏که دانشگاه مقررات خاص دیگری برای این کار دارد این کلمه باید باشد اشکالی ندارد.
نایب رئیس- آقای فاتحی بفرمایید.
فاتحی- اعطای نشان‏ها راجع به امور نظامی است و رئیس‏جمهور می‏تواند آن را بدهد این عناوین افتخاری الان هست کما این‏که در زمان حال هم هست مثل عنوانی که رهبر ما به حضرت آیت الله طالقانی دادن «اباذر زمان» که در زمان پیغمبر (ص) هم حضرت پیغمبر (ص) یک عناوینی را به عمار داده بودند یا مثل «ذو الشهادتین» و امثال اینها، این مطالبی است که در تاریخ ثبت شده و برای آن باید یک حسابی باز کرد.
نایب رئیس- آقای مشکینی بفرمایید.
مشکینی- مگر همه عناوین باید در اسلام تنصیص شده باشد گر چه همین هست اگر یک مطلب عقلانی باشد چه اشکالی دارد که این جمله باشد؟ (منتظری- این چیز خوبی نیست یک چیز بهتری بنویسید.)
خز علی- جواب جناب آقای منتظری را می‏دهم درباره جعفر وقتی از حبشه برگشت پیغمبر (ص) به او فرمود «الا امنحک الا اعطیک الا احبک» به عنوان نشان دادن اینها را به عنوان افتخار فرمودند.
نایب رئیس- اگر دوستان موافق هستند آن‏چه که مهم است اعطای نشان‏های دولتی است وقتی مسأله عناوین را ننویسیم از کسی چیزی سلب نکرده‏ایم فعلا این مقدارش که مورد تأیید است با دست رأی می‏گیریم موافقین با این‏که عناوین افتخاری در اصل باشد دست بلند کنند (عده کمی دست بلند کردند) رأی کافی نیاورد بنابراین حذفش می‏کنیم. اصل 99 را برای رأی‏گیری می‏خوانیم:
اصل 99 (اصل یکصد و بیست و نهم)- اعطای نشان‏های دولتی با رئیس‏جمهور است.
 (اخذ رأی به عمل آمد و نتیجه به شرح زیر اعلام شد)
نایب رئیس- عده حاضر شصت نفر، تعداد کل آراء شصت رأی، آراء موافق پنجاه و یک رأی، آراء مخالف چهار رأی، آراء ممتنع پنج رأی، تصویب شد، تکبیر (حضار سه مرتبه تکبیر گفتند).
7- طرح و تصویب اصل 100 (اصل یکصد و بیست وهشتم)
نایب رئیس- اصل 100 قرائتت می‏شود آقای پرورش بفرمایید.
پرورش- من به عنوان مخالف اجازه گرفته بودم که صحبت کنم من فکر می‏کنم که اگر کسی دارای عنوانی بود شما اسم او را فراموش نمی‏کردید.
نایب رئیس- حتما این‏طور نیست، من توضیح بدهم که رفع سوء تفاهم از شما و بقیه آقایان بشود نام‏ها را یک تعدادش را این طرف نوشته بودند دنباله‏اش رسیده بود به طرف دیگر، من تا پایان اسم‏ها را خواندم فراموش کردم که از نو بخوانم شما درست می‏فرمایید.
پرورش- من قصد توهین ندارم ولی بعضی از آقایان نشان‏ها را با درجات ارتش اشتباه‏
</section>
<section type="page" number="1255">
می‏کنند این باید توضیح داده بشود نشان چیست؟ و عنوان افتخاری چیست.
نایب رئیس- منظور نشان علمی و اینها است آقای کیاوش.
کیاوش- حالا که از عناوین نام برده شد پیشنهاد می‏کنم همین جا قبل از اصل 100 یک اصلی گنجانده بشود برای ایجاد یک جامعه مبتنی بر عدل طبق مقررات اسلامی، عناوین تشریفاتی مثل آقا و جناب و فلان از نامه‏های اداری حذف بشود.
نایب رئیس- فردا در کمیسیون پیشنهاد بفرمایید. اصل 100 خوانده می‏شود.
اصل 100 (اصل یکصد و بیست و هشتم)- رئیس‏جمهور استوارنامه سفیران اعزامی به کشورهای دیگر را امضاء می‏کند و استوارنامه سفیران کشورهای دیگر را می‏پذیرد.
نایب رئیس- بحثی نیست لطفاً رأی بگیرید.
 (اخذ رأی به عمل آمد و نتیجه به شرح زیر اعلام شد)
نایب رئیس- عده حاضر پنجاه ونه نفر، شماره کل آراء پنجاه و نه رأی، آراء موافق پنجاه وشش رأی، آراء مخالف هیچ رأی، آراء ممتنع سه رأی، تصویب شد، تکبیر (حضار سه مرتبه تکبیر گفتند).
8- طرح و تصویب اصل 101 (اصل یکصد و بیست و پنجم)
نایب رئیس- اصل 101 قرائت می‏شود.
اصل 101- امضای عهدنامه‏های دولت ایران با سایر دولت‏ها و همچنین امضا پیمان‏های مربوط به اتحادیه‏های بین المللی پس از تصویب مجلس شورای ملی با رئیس‏جمهور یا نماینده قانونی اوست.
نایب رئیس- آقای موسوی اردبیلی فرمایشی داشتید؟ (موسوی اردبیلی- یک مطلبی از ستاد ارتش داده‏اند که اگر اجازه بفرمایید عرض کنم) نوبت شما برای همین است بفرمایید.
موسوی اردبیلی- راجع اصل 87 امروز چند نفر از ستاد ارتش آمده بودند و شاید نتواستند خدمت آقایان برسند به من گفتند که من خدمت برادران عرض کنم. دو سه‏تا کلمه در آن اصل بوده یکی فرماندهی کل نیرهای مسلح که این‏طوری نوشته شده گفتم اگر منظور شما از نیروهای مسلح و ژاندارمری و شهربانی را می‏خواهید شامل بشود این درست است اما آن اعضایی که بعد می‏خواهید بیاورید آنها نماینده‏ای ندارند و اگر منظورتان این است که آنها نباشند این اصطلاح نیروهای مسلح آنها را شامل می‏شود یکی هم در پرانتز نوشته شده (رئیس کل ستاد مشترک) آنها گفتند سابقاً بزرگ ارتشتاران بود یک اصطلاحی بود الان که وضع به هم خورده همان‏طور ننویسید رئیس ستاد کافی است که در دو جا تکرار شده. دیگر این‏که مسائلی که راجع به ارتش در کمیسیون‏ها مطرح می‏شود تقاضا کرده‏اند اگر آقایان اجازه می‏دهید که یک نماینده از ستاد ارتش شرکت کند و تذکرات لازم را در آنجا بدهد.
نایب رئیس- حتما این کار در فصل مربوط به ارتش مراعات خواهیم کرد. خوب راجع به اصل 100 بحث می‏کنیم، آقای دکتر نوربخش. (نوربخش- من یک اشکال کلی دارم.) مخالف هستید؟ (نوربخش- بلی) بفرمایید. (کرمی- نصف این اصل در حقیقت تصویب شده است فقط امضای رئیس‏جمهور می‏ماند.)
دکتر نوربخش- من می‏خواستم راجع به اصل وظایف رئیس‏جمهور صحبت کنم چون‏
</section>
<section type="page" number="1256">
اصل آخر است که مطرح است اگر اجازه بفرمایید صحبت کنم. (یکی از نمایندگان- راجع به اصل دیگر است)
نایب رئیس- اگر راجع به اصل دیگر است پس از این‏که تمام شد تشریف بیاورید صحبت کنید. خیال کردم به این اصل مربوط است. آقای آیت بفرمایید.
دکترآیت- نصف این اصل همان‏طور که آقای کرمی گفتند در اصل دیگر تصویب شده است و نصف آن‏هم در جای دیگر است. اول این‏که مجلس باید تصویب بکند دوم این‏که اینجا گفتیم پس از تصویب مجلس شورای ملی و در اصول مربوط به شورای نگهبان گفتیم که تمام اینها باید برود به شورای نگهبان، بنابراین بعد از تصویب مجلس شورای ملی بنویسیم «وطی مراحل قانونی».
نایب رئیس- این نظیر اصل چهار است و روشن است. ما در اینجا گفتیم که کلیه مصوبات باید به شورای نگهبان برود اما این‏که گفتید امضاء، فرق دارد. (یکی از نمایندگان- آن دو امضاء را بردارید و بگذارید بعد از تصویب) منظورتان را نفهمیدم. (یکی از نمایندگان- اگر امضاها نیندازیم می‏شود «عهدنامه‏ها و پیمان‏ها بعد از تصویب مجلس شورای ملی به امضای رئیس‏جمهور می‏رسد») اگر همین‏طور باشد چه اشکالی دارد؟ این‏که متین و خوب است. آقای حسینی بفرمایید. (حسینی هاشمی‏پیمان‏های مربوط) هر دو را نوشته‏ایم یعنی هم امضاء عهدنامه‏ها و هم امضاء پیمان‏ها پس ار تصویب مجلس. (یکی از نمایندگان- «پس از طی مراحل مقرر در این قانون» فراموش نکنیم که قراردادها امر خطیری است وهم حقوق‏دانهای نگهبان قانون اساسی و هم فقها باید در آنها نظر بدهند و نظر هم در جای خودش مقرر شده. بنابراین به جای «پس از تصویب مجلس شورای ملی» نوشته شود «پس از طی مراحل مقرر در این قانون».) آقای خامنه‏ای بفرمایید.
خامنه‏ای- چون این اصل در قوه مقننه بوده است در آنجا کلمات مقاوله‏نامه و موافقت‏نامه هم بود. اینجا یکباره پیمان‏های مربوط به اتحادیه را آورده‏ایم و آن کلمات دیگر را به جز عهدنامه نیاورده‏ایم. من پیشنهاد می‏کنم چون کلمه قراردادهای بین المللی لفظی است نسبتاً جامع و شامل مقاوله‏نامه و موافقت‏نامه و بقیه می‏شود بنویسیم امضای کلیه قراردادهای بین‏المللی و عهدنامه‏های دولتی ایران الی آخر. برای این‏که اگر ننویسیم این یک مقداری اخص از آن خواهد بود. (نایب رئیس- عکس مسأله است.) خیر این‏طور نیست چون عهدنامه برخلاف مفهوم لغوی‏اش عنوان کوچکی است یعنی مقاوله‏نامه و موافقت‏نامه را شامل نمی‏شود، ولی قرارداد همه اینها را شامل می‏شود. بنابراین اشکالی ندارد که ما بگذاریم که با آن اصل هم اختلاف پیدا نکند. (کرمی- در اول قراردادها هم بود.) بلی قرارداد هم بود.
نایب رئیس- من چیز دیگری می‏خواستم به ایشان یادآوری کنم.
کرمی- اصل 65 چنین است: «عهدنامه‏ها و مقاوله‏نامه‏ها و قراردادها و موافقت‏نامه‏های بین المللی باید به تصویب مجلس شورای ملی برسد».
خامنه‏ای- عهدنامه در اصطلاح یک معنای خاصی دارد، ولی قرارداد شامل همه می‏شود.
نایب رئیس- بسیارخوب اگر نظر مجلس این بود آن دو کلمه را می‏گذاریم. آقای منتظری بفرمایید.
</section>
<section type="page" number="1257">
منتظری- من نظرم این است که پس ار تصویب مجلس شورای ملی بنویسیم «و طی مراحل قانونی آن».
نایب رئیس- آقای رشیدیان.
رشیدیان- در این اصل باید نوشته شود «رئیس‏جمهور موظف به امضای عهدنامه‏ها و پیمان‏ها پس از تصویب مجلس شورای ملی است» نه این‏که عهدنامه‏ها و بقیه معلق بماند به امضاء رئیس‏جمهور.
نایب رئیس- چرا شما توجه نمی‏کنید امضای قانون غیر امضای قرارداد است. (دکتر آیت- توضیح بفرمایید.) یک وقت است قرارداد را امضاء می‏کند که قانونی شده است و ابلاغ می‏کند و به عنوان طرف قرارداد مثلا سفیر ایران در هندوستان امضاء می‏کند. پس در اینجا امضاء طرف قرارداد مطرح است. این قبلا رویش صحبت نشده است. ما در اینجا می‏خواهیم بگوییم طرف قرارداد رئیس‏جمهور یا نماینده او باشد و نمی‏خواهیم از نظر تنفیذ آن بگوییم. آقای رحمانی بفرمایید. (رحمانی- این را بنویسیم «وظیفه امضاء عهدنامه‏های دولتی».) این همان حرف آقای رشیدیان است.
رحمانی- چون غیر از این باشد لازمه‏اش این است که تا امضاء رئیس‏جمهور نداشته باشد نافذ نباشد و یکی هم بعد از عبارت «پس از تصویب مجلس شورای ملی» به همان طریقی که آقای منتظری فرمودند نوشته شود «و طی مراحل قانونی» اینها مورد تأیید است و نظر بنده هم همین بوده است.
نایب رئیس- آقای ربانی شیرازی بفرمایید.
ربانی شیرازی- علاوه بر امضاء رئیس‏جمهور، وزیر مسؤول هم باید امضاء کند چون ظاهر این اصل این‏طور است که امضاء وزیر مسؤول را نمی‏خواهد و پس از تصویب فقط امضای رئیس‏جمهور یا نماینده قانونی او را می‏خواهد.
نایب رئیس- معمول این است که یک قرارداد یا یک پیشنهاد یا یک ابلاغی را در طی مراحل اداری چندین امضاء می‏کنند تا به رئیس‏جمهور برسد. اینها مربوط به تشریفات اداری است و لازم نیست در قانون اساسی بیاید. بنابراین منظور این است که سطح این قبیل امور بالا بیاید و می‏خواهد متن اصل گویا است و این را هم که گفتند «وظیفه است» اصلا جای وظیفه نیست زیرا وظیفه در جایی است که ما بخواهیم یک باری را به دوش یک کسی بگذاریم. اینجا می‏خواهیم بگوییم سطح این قراردادها سطحی است که امضای رئیس‏جمهور باید پایش باشد.
منتظری- برای این‏که اشکال آقایان برطرف شود، بنویسیم «عهدنامه‏های دولتی ایران را همچنین رئیس‏جمهور امضاء می‏کند».
نایب رئیس- آن اصل هم همین‏طور است.
منتظری- خیر «با رئیس‏جمهور است» این معنی‏اش این است که دیگر نمی‏خواهد، اما اگر بنویسیم «این قبیل امور را رئیس‏جمهور هم امضاء می‏نماید» اشکالی برطرف می‏شود.
نایب رئیس- اگر آقایان موافقند کلمات مقاوله‏نامه و موافقت‏نامه و قرارداد را اضافه کنیم‏
</section>
<section type="page" number="1258">
که بین این دوتا اصل هماهنگی باشد. (تهرانی- کلمه «عهدنامه» همه آنها را شامل می‏شود.) اضافه‏اش ضرری ندارد. بنابراین قسمت بالای اصل به این صورت شد «امضاء عهدنامه‏ها، مقاوله‏نامه‏ها، موافقت‏نامه‏ها، و قراردادهای دولتی ایران باسایر دولت‏ها» و یکی هم «امضای پیمان‏ها با دولت‏ها نباشد بلکه با اتحادیه‏های بین المللی باشد» این با رئیس مجلس است. درباره قسمت زیر همین‏طور که عرض کردم اگر بخواهیم یکی دو جا شورای نگهبان را بگذاریم ناچار هستیم همه جا آن را بگذاریم در حالی که اگر هیچ جا نگذاریم چون قبلا در یکی از اصول گفته‏ایم «کلیه مصوبات مجلس شورای ملی باید به شورای نگهبان برود» بهتر است بنابراین باید یکی از این دو رویه را انتخاب کرد، والا اگر یک‏جا گذارده شود و بقیه جاها گذاشته نشود این خودش تبعیض می‏شود.
منتظری- پس ننویسید «پس از تصویب مجلس شورای ملی» چون تمام قوانین به مجلس شورای ملی رفته است.
طاهری اصفهانی- مگر قبلا نگذراندیم که مصوب مجلس، مصوب نیست مگر به شورای نگهبان رفته باشد که از جنبه شرعی و حقوقی ارزیابی شود و امضاء شود. مصوبی که ما می‏گوییم یعنی چیزی که از مجلس گذشته و شورای نگهبانش را هم طی کرده و به صورت قانون در آمده باشد.
نایب رئیس- پس می‏گویید احتیاج ندارد. (ربانی شیرازی- تصویب مجلس را بردارید بنویسید «پس از طی تشریفات قانونی».) موافقین با این‏که این عبارت «پس ار تصویب مجلس» کافی است دست بلند کنند (سی و نه نفر دست بلند کردند) بنابراین اجازه بفرمایید همین متن را به همین صورت برای اخذ رأی قرائت کنم. (منتظری- این متن رأی کافی نخواهد آورد چون سی و نه نفر دست بلند کردند.) آقایان می‏گویند جمله «پس از طب مراحل قانونی» اضافه شود. (منتظری- اصلا مجلس شورای ملی هم نمی‏خواهد، بنویسید «پس از طی مراحل قانونی».) (هاشمی‏نژاد- طی مراحل قانونی یکی امضای رئیس‏جمهور است.) (رحمانی- ظاهر این اصل این‏طور است که توهم می‏شود به شورای نگهبان نمی‏رود.) شما یک اصل دارید که در آن گفته شده است کلیه مصوبات باید بدون استثنا به شورای نگهبان برود. (موسوی اردبیلی- «پس از طی مراحل قانونی را» رأی بگیرید.) موافقین با این‏که این عبارت «پس از مراحل قانونی» باشد دست بلند کنند. (هاشمی‏نژاد- درست نیست.) (کرمی- چرا دارید خدشه می‏کنید؟) اجازه بفرمایید ما داریم نظرخواهی می‏کنیم.
کرمی- این اصل دو قسمت است، قسمت پایین آن به اصل 65 مربوط می‏شود که قبلا تصویب شد و صدر این اصل به اینجا مربوط است که چه کسی امضاء می‏کند.
نایب رئیس- اجازه بفرمایید رویه کار با این وسواس‏ها همراه نکنیم و «پس از تصویب» ما جلوتر یک اصل گذراندیم و باز شاید چندین جای دیگر این عبارت به طور وسیع‏تر بیاید. آقای طاهری بفرمایید. (طاهری- اینها در داخل آن است و دیگر این نخواهید هم داخل هم خارج و هم تأکید کنید زیرا معلوم است.) بنابراین همین متن را برای رأی‏گیری می‏خوانم:
اصل 101 (اصل یکصد و بیست و پنجم)- امضای عهدنامه‏ها، مقاوله‏نامه‏ها، موافقت‏نامه‏ها و قراردادهای دولت ایران با سایر دولت‏ها و همچنین امضای پیمان‏های مربوط به اتحادیه‏های بین المللی پس از تصویب مجلس شورای ملی با رئیس‏جمهور یا نماینده قانونی او است.
</section>
<section type="page" number="1259">
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری، عده حاضر پنجاه ونه نفر، تعداد کل آراء شصت رأی، یک رأی به قید قرعه خارج شد، آراء موافق چهل و هشت رأی، آراء مخالف شش رأی، آراء ممتنع پنج رأی، بنابراین، این اصل تصویب شد، تکبیر (حضار سه مرتبه تکبیر گفتند).
نایب رئیس- چون وقت داریم از اصولی که برای دستور آماده شده است یک اصل از پیش‏نویس گروه پنجم مطرح می‏کنیم.
9- طرح و تصویب اصل 102 (اصل یکصد و بیست و سی‏ام)
اصل 102- در مورد غیبت یا بیماری رئیس‏جمهوری شورایی به نام شورای موقت ریاست‏جمهوری مرکب از نخست‏وزیر، رئیس مجلس شورای ملی و رئیس دیوان‏عالی کشور وظایف او را انجام می‏دهد مشروط بر این‏که عذر رئیس‏جمهور برای مدتی بیش از دو ماه نباشد.
نایب رئیس- در اینجا قرار شد اضافه کنیم «اگر مدت ریاست‏جمهوری پایان یابد و به علت وضع فوق العاده انتخاب رئیس‏جمهور جدید صورت نگرفته باشد در این مورد نیز وظایف رئیس‏جمهور برعهده شورای موقت ریاست‏جمهوری است.» در این مورد سخنی هست؟ (اظهار نشد) دوباره اصل را می‏خوانم:
اصل 102- در مورد غیبت یا بیماری رئیس‏جمهوری شورایی به نام شورای موقت ریاست‏جمهوری مرکب از نخست‏وزیر، رئیس مجلس شورای ملی و رئیس دیوان‏عالی کشور وظایف او را انجام می‏دهد مشروط بر این‏که عذر رئیس‏جمهور برای مدتی بیش از دو ماه نباشد. هر گاه دوره ریاست‏جمهوری پایان یابد و به علت وضع فوق العاده انتخاب رئیس‏جمهور جدید صورت نگرفته باشد نیز وظایف رئیس‏جمهوری را این شورا برعهده می‏گیرد.
دکترآیت- در موردی که رئیس‏جمهور عزل هم می‏شود اضافه کنید. (منتظری- شورای نگهبان را هم اضافه کنید.)
اشراقی- در یک اصل گفته‏ایم اگر دوران ریاست‏جمهوری تمام شده باشد و نتوانند رئیس‏جمهور را انتخاب کنند، ایام او را تمدید کنند.
نایب رئیس- این اصل حذف شد و شما تشریف نداشتید. آقای رحمانی بفرمایید.
رحمانی- در اینجا از طرف رهبر یا شورای رهبری دو نفر باید در شورای جمهوری دخالت داشته باشند که پنج نفر شوند.
نایب رئیس- آقای مکارم بفرمایید.
مکارم شیرازی- «هر گاه پایان یابد» درست نیست، یعنی وقتی دوره رئیس‏جمهوری پایان یافت و انتخابات هم شروع نشده بود ما باید بگوییم «انتخابات در موقع لازم نشود انجامش بدهیم» نه این‏که «پایان یابد» این جمله غلط است.
نایب رئیس- تا وقتی که هست نباید این کار را بکنند بلکه پس از پایان یافتن دوره او اگر طبق قانون رئیس‏جمهور جدید انتخاب نشده باشد. (مکارم شیرازی- عبارت این نبود حالا درست شده.) خیر مطلب همین بود. آقای ربانی شیرازی بفرمایید. (ربانی شیرازی- رئیس شورای نگهبان.) آقای رشیدیان بفرمایید.
رشیدیان- من فکر می‏کنم اولا این شورا یک مقدار تقلید از همان شورای سلطنتی است‏
</section>
<section type="page" number="1260">
که رئیس مجلس و غیره بود و هیچ کدام ار اینها پای رهبری و شورای نگهبان در آن نیست، دوم این‏که پیشنهاد می‏کنم این شورا همیشه در کنار رئیس‏جمهور به صورت رسمی باشد و ترکیبش طوری باشد که از افراد رسمی نباشد بلکه یک افرادی باشند که عدالت داشته باشند.
نایب رئیس- تنها مسأله‏ای که پیشنهاد می‏شود بودن رئیس شورای نگهبان در شورای جمهوری است. (موسوی اردبیلی- رئیس دیوان‏عالی کشور نماینده رهبر است.) بلی و به خصوص عرض شده شورای نگهبان را طوری بگیریم که وظایفش متناسب با تخصصش و تخصصش متناسب با وظایفش باشد. شما همه جا پای شورای نگهبان را به میان می‏کشید نمی‏دانم این تا چه حد است، چون وقتی رئیس دیوان‏عالی کشور هست و یا رئیس شورای ملی هست ... بنابراین من ذیل را می‏نویسم و برای رأی‏گیری قرائت می‏کنم:
اصل 102 (اصل یکصد و بیست و سی‏ام)- در مورد غیبت یا بیماری رئیس‏جمهوری شورایی به نام شورای موقت ریاست‏جمهوری مرکب از نخست‏وزیر، رئیس مجلس شورای ملی و رئیس دیوان‏عالی کشور وظایف او را انجام می‏دهد، مشروط بر این‏که عذر رئیس‏جمهور برای مدتی بیش از دو ماه نباشد. در مورد عزل دوره رئیس‏جمهور یا در مواردی که ریاست‏جمهوری یک نفر پایان یافته و رئیس‏جمهور جدید هنوز انتخاب نشده نیز وظایف ریاست‏جمهوری برعهده این شورا است.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری، عده حاضر پنجاه ونه نفر، تعداد کل آراء پنجاه و نه رأی، آراء موافق پنجاه و دو رأی، آراء مخالف یک رأی، آراء ممتنع شش رأی، بنابراین، این اصل تصویب شد، تکبیر (حضار سه مرتبه تکبیر گفتند).
10- پایان جلسه‏
نایب رئیس- ان شاء الله بقیه اصول را در جلسه فردا صبح برای جلسه فردا عصر آماده می‏کنیم، جلسه ختم می‏شود.
 (جلسه ساعت هفده و چهل وپنج دقیقه پایان یافت)
نایب رئیس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="1261">
<section type="session" number="47" title="جلسه چهل و هفتم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 13/ 15 دقیقه روز بیست و پنجم مهر ماه 1358 هجری شمسی برابر با بیست و پنجم ذیقعده 1399 هجری قمری با ریاست آقای دکتر سید محمد حسینی بهشتی (نایب رئیس) تشکیل شد.
1- اعلام رسمیت جلسه‏
2- طرح و تصویب اصل 103 (اصل یکصد و سی و یکم)
3- طرح و تصویب اصل 104 (اصل یکصد و سی و دوم)
4- طرح و تصویب اصل 105 (اصل یکصد و بیست و هفتم)
5- طرح و تصویب اصل 106 (اصل یکصد و بیست و ششم)
6- طرح و تصویب اصل 107 (اصل یکصد و سی و سوم)
7- طرح و تصویب اصل 108 (اصل یکصد و سی و چهارم)
8- طرح و تصویب اصل 109 (اصل یکصد و سی و پنجم)
9- طرح و تصویب اصل 110 (اصل یکصد و چهل و دوم)
10- پایان جلسه‏
دبیرخانه مجلس بررسی نهایی قانون اساسی‏
</section>
<section type="page" number="1263">
1- اعلام رسمیت جلسه‏
نایب رئیس- بسم الله الرحمن الرحیم. جلسه رسمی است. در دستور جلسه امروز چهارشنبه 25 مهر ماه 1358، اصولی که تهیه شده است، قرار دارد. امیدواریم بتوانیم در این جلسه به همه آن اصول بپردازیم.
2- طرح و تصویب اصل 103 (اصل یکصد و سی و یکم)
نایب رئیس- اولین اصلی که اکنون مطرح است، اصل 103 است که خوانده می‏شود.
اصل 103- در صورت فوت، کناره‏گیری یا عزل رئیس‏جمهور یا بیماری بیش از دو ماه یا موجبات دیگری از این‏گونه، شورای موقت ریاست‏جمهوری موظف است حداکثر ظرف پنجاه روز نسبت به انتخاب رئیس‏جمهور جدید اقدام کند و تا تعیین او، وظایف و اختیارات وی را جز در امر همه‏پرسی برعهده دارد.
نایب رئیس- آقای مقدم مراغه‏ای فرمایش دارید بفرمایید.
مقدم مراغه‏ای- به نام خدا اجازه می‏خواهم قبل از این‏که در مورد این اصل صحبت کنم در مورد خبری که به عرض همه آقایان رسیده، توضیحی عرض کنم. آقایان ملاحظه فرمودند که دیشب روزنامه‏های اطلاعات و کیهان و امروز هم روزنامه عصر، خبری در مورد توطئه علیه حضرت آیت الله شریعتمداری درج کردند. از همان دیشب که خبر منتشر شد تلفن‏های زیادی از تبریز و سایر نقاط آذربایجان شد و یک حالت نگرانی عجیبی در همه مردم پیدا شده بود و همه می‏خواستند بدانند که این توطئه از چه قرار بوده، مخصوصا که عواملی از خارج مأمور این کار شده بودند. بنده در تماسی که با قم گرفتم حضرت آیت الله شریعتمداری این مطلب را تأیید فرمودند و فرمودند این مربوط به چند روز پیش بوده و ایشان البته با بزرگ‏منشی که همیشه داشتند و دارند، مطلب را به سادگی برگزار کردند ولی همان‏طور که لابد از اخبار رادیو شنیدید امروز در همه شهرهای آذربایجان و مخصوصاً تبریز، مردم باهیجان فوق العاده‏ای اضطراب و نگرانی خودشان را اعلام کردند و در تظاهرات و راهپیمایی‏ها نیز خواسته‏هایی داشتند که آنها را به صورت قطع‏نامه عنوان کردند، و اصرار داشتند که از مقامات و مسؤولان دولتی خواسته شود که توضیحات رسمی در این مورد داده شود چون همان‏طور که مسبوق هستید و همه آقایان هم در مناطق مختلف حتماً همین موقعیت را دارند، حضرت آیت الله شریعتمداری در آذربایجان موقعیت خاص دارند بنده خواستم از مقام ریاست استدعا کنم که به هر طریق که صلاح می‏دانند از مسؤولین انتظامی مملکتی جویای حال شوند و حقیقت امر را برای عموم اعلام کنند و همچنین تدابیر لازم برای حفظ جان ایشان و همه آیات عظام و مراجع تقلید، اتخاذ شود، این بود عرض بنده. و اما راجع به خود اصل حقیقت این است که مخالفت آنچنانی‏
</section>
<section type="page" number="1264">
نیست و فقط در مدت دو ماه، بنده فکر می‏کنم اگر تغییری داده شود، خیلی بهتر خواهد بود. (ضیائی- یعنی مدت کم شود یا زیاد؟) به عقیده بنده مدت باید زیادتر شود، عرض دیگری ندارم متشکرم.
نایب رئیس- آقای مکارم شما؟
مکارم شیرازی- عرض بنده این است که در صدر این اصل، یا همه ویرگول‏ها را بردارید و «یا» بنویسید یا برای این‏که مطلب و روال جمله یکنواخت شود «یا» ها را خذف کنید و ویرگول بگذارید.
نایب رئیس- بله، می‏توانیم دوتا «یا» ی اول جمله را حذف کنیم و به جایش ویرگول بگذاریم و فقط «یا» ی آخری می‏ماند. آقای رحمانی سؤالی دارید؟
رحمانی- در صدر این اصل نوشته شده «در صورت فوت، کناره‏گیری یا عزل رئیس‏جمهور یا بیماری بیش از دو ماه» معنایش این است که اگر رئیس‏جمهور به مدت دو ماه بیمار شود برای انتخاب رئیس‏جمهور جدید اقدام خواهد شد.
نایب رئیس- خیرآقا. اگر چنین باشد مشمول اصل قبلی می‏شود. (رحمانی- پس این چه معنایی دارد؟) در اصل قبلی شورای موقت هست ولی اقدام برای انتخاب رئیس‏جمهور جدید نیست. در اینجا شورای موقت هست و انتخاب رئیس‏جمهور جدید هم هست. (رحمانی- پس عبارت بیش از دو ماه را حذف کنید.) منظورم این است که تشخیص بدهند بیماریش بیش از دو ماه طول خواهد کشید آن وقت نسبت به انتخاب رئیس‏جمهور جدید اقدام می‏شود آقای فاتحی فرمایشی دارید؟
فاتحی- در اینجا این سؤال پیش می‏آید که ما انتخابات رئیس‏جمهوری قبلا ذکر کرده و شرط کرده بودیم که کاندیداها باید با تأیید شورای نگهبان برسد و سپس رهبر یا شورای رهبری اعتبارنامه او را امضاء کند. فرمان شروع انتخابات هم به عهده رهبر یا شورای رهبری هست، ولی ما در اینجا مجدداً یک شورایی درست کرده‏ایم پس آن‏چه که قبلا تصویب کردیم یعنی شورای نگهبان و شورای رهبری و خود رهبر آنها چکاره خواهند بود که ما در اینجا یک شورای دیگری را موظف به انجام این کار کرده‏ایم؟
نایب رئیس- آن یک امر دائمی است ولی در اینجا یک هم استثنایی است که ممکن است در عمر سی ساله یک کشور یک بار هم این مسأله پیش نیاید آنها شورایی دائمی هستند ولی در اینجا پیش‏بینی شده است که اگر چنین وضع استثنایی پیش آمد وظیفه رئیس‏جمهوری به عهده چه شورایی خواهد بود. (فاتحی- چرا این استثنایی را هم به عهده شوراهای دائمی نگذاریم؟) این سه نفر هر سه در این شورا هم هستند، ما یک شورای دیگری درست می‏کنیم. آقای کیاوش فرمایشی دارند؟
کیاوش- برای این‏که این اصل از قبح مطلع بیرون بیاید و دارای حسن مطلعی بود و صدر این اصل با فوت و مرگ شروع نشود می‏توانیم به این صورت اصلا کنیم: «در صورتی کناره‏گیری، عزل، بیماری بیش از دو ماه، فوت و یا موجبات دیگری از این‏گونه ...»
نایب رئیس- آقای کیاوش. فکر نمی‏کردم در یک مجلس انقلابی «مرگ» چیز نامطلوبی باشد. (کیاوش- «مرگ» با «شهادت» تفاوت بسیار دارد.) آقای خامنه‏ای پیشنهادی دارید؟
خامنه‏ای- کلمه «اقدام» چون معنی «آغاز» هم می‏دهد، بنابراین پیشنهاد می‏کنم‏
</section>
<section type="page" number="1265">
عبارت را بدین صورت اصلاح بفرمایید «حداکثر ظرف پنجاه روز انتخاب رئیس‏جمهورجدید را انجام دهد.» به نظرم مطلب روشن‏تر خواهد شد (دکتر شیبانی- رأی بگیرید آقا.)
نایب رئیس- به نظر من هم اگر این مطلب اصلاح شود کامل‏تر خواهد بود بنابراین اگر بخواهیم پیشنهاد آقای خامنه‏ای را رعایت کرده باشیم بهتر است بنویسیم «... موظف است ترتیبی دهد که حداکثر ظرف پنجاه روز رئیس مجلس جدید انتخاب شود». آقای قرشی مطلب تازه‏ای دارید بفرمایید.
قرشی- «موجبات دیگر از این‏گونه» یعنی چه؟ اگر بنویسیم «موجبات دیگر مانند اینها» بهتر نیست؟
طاهری گرگانی- اگر یک «طبق مقررات» در اینجا بگذاریم اشکال رفع می‏شود.
نایب رئیس- «طبق مقررات» آن منظور را تأمین نمی‏کند، چون منظور ایشان این است که آیا می‏خواهید این پنجاه روز برای اقدام برای انتخاب رئیس‏جمهور باشد؟ این در حقیقت یک سؤالی است که آقای خامنه‏ای فرمودند. این سؤال و ابهام برای عده‏ای از دوستان دیگر هم پیش آمده است که آیا مجلس می‏خواهد پنجاه روز به شورا وقت بدهد که انتخابات را به پایان برساند، نظر مجلس چیست؟ (عده‏ای از نمایندگان- منظور این است که تا پنجاه روز پایان بیابد.) موافقین به این‏که تا پنجاه روز پایان بیابد، دست بلند کنند (اکثر دستشان را بلند کردند) تأیید شد.
خانم گرجی- اگر رئیس‏جمهور مریض شد باید از همان روز اول اقدام کنند.
نایب رئیس- ممکن است وقتی مریض می‏شود پیش‏بینی کنند که بیماری او زودتر از سه و چهار ماه دیگر بهبود نخواهد یافت اگر چنین پیش‏بینی شد آن وقت برای انتخاب رئیس‏جمهور جدید اقدام می‏کنند و اگر هم پیش‏بینی نکردند که بعد از گذشت دو ماه خواهد بود. (دکتر بیت اوشانا- کلمه «بیماری» را از اینجا بردارید.) من این اصل را برای رأی‏گیری می‏خوانم:
اصل 103 (اصل یکصد و سی و یکم)- در صورت فوت، کناره‏گیری، عزل رئیس‏جمهور، بیماری وی بیش از دو ماه یا موجبات دیگری از این‏گونه، شورای موقت ریاست‏جمهوری موظف است ترتیبی دهد که حداکثر ظرف پنجاه روز نسبت به انتخاب رئیس‏جمهور جدید انتخاب شود و تا تعیین او، وظایف و اختیارات وی را جز در امر همه‏پرسی برعهده دارد.
رشیدیان- همه‏پرسی به عهده چه کسی است؟
نایب رئیس- بعداً می‏آید. (رشیدیان- همه‏پرسی به عهده شورای نگهبان است) آقای رشیدیان من اصل را برای رأی‏گیری خواندم خواهش می‏کنم بعد از اعلام اخذ رأی سؤال نفرمایید.
رشیدیان- به هر حال در این مورد توضیح داده نشد. اگر می‏خواهید رأی بگیرید اول به کفایت مذاکرات رأی بگیرید اگر تصویب شد آن وقت اعلام رأی با ورقه بفرمایید.
نایب رئیس- آقای رشیدیان، شما بعد از آن‏که اعلام اخذ رأی می‏شود سؤال می‏فرمایید و انتظار دارید به سوالتان مفصلا جواب داده شود. به هر حال خواهش می‏کنم اخذ رأی را نسبت به این اصل به همان صورت که قرائت کردم شروع بفرمایید.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری، عده حاضر در جلسه هنگام اخذ رأی پنجاه و هشت نفر،
</section>
<section type="page" number="1266">
تعداد کل آراء پنجاه و هشت رأی، آراء موافق پنجاه و چهار رأی، آراء ممتنع سه رأی و آراء مخالف یک رأی، تصویب شد، تکبیر (حضار سه مرتبه تکبیر گفتند).
ضمناً من به برادرمان آقای رشیدیان هم توضیح بدهم که اگر موقع اعلام رأی صحبت شود طبعاً رأی‏گیری سالم نخواهد بود. ما می‏توانیم «خطا» را در دورآخر هم جبران کنیم ولی «نظم» را هیچ وقت نمی‏توانیم جبران کنیم باید پا به پای کارمان نظم هم جلو برود. (رشیدیان- طبق آیین‏نامه یک نفر موافق یک نفر مخالف باید صحبت کند) در آیین‏نامه نوشته شده که می‏توانند صحبت کنند نه این‏که حتماً یک نفر موافق و یک نفر مخالف بایدصحبت کنند. به علاوه امروز داوطلب صحبت کسی نبود وگرنه اجازه صحبت به او داده می‏شد. آقای باریک‏بین سؤالی دارید؟
باریک بین- رئیس‏جمهور قبلی در صورت فوت یا کناره‏گیری و یا عزل، معلوم است که شورا می‏تواند بعد از آن مدت یا اولین فرصت به انتخاب رئیس‏جمهور جدید اقدام کند، اما اگر بیماری رئیس‏جمهور بیش ار دو ماه طول کشید و هنوز هم از مقام خود عزل نشده است چگونه و چطور شورا رئیس‏جمهور جدید را انتخاب می‏کند؟
دکترآیت- پس باید این موضوع در قانون نوشته شود.
3- طرح و تصویب اصل 104 (اصل یکصد و سی و دوم)
نایب رئیس- وقتی می‏گوییم باید اقدام کند این در حقیقت حکم استعفای رئیس‏جمهور را دارد در عین حال این یک نکته‏ای است که اگر لازم باشد در شورای نهایی روی آن تصمیم خواهیم گرفت. اصل بعدی یعنی اصل 104 مطرح است از آقای آیت خواهش می‏کنم آن را قرائت بفرمایید.
اصل 104- در مدتی که وظایف رئیس‏جمهور برعهده شورای موقت ریاست‏جمهوری است دولت را نمی‏توان استیضاح کرد یا به آن رأی عدم اعتماد داد یا برای تجدید نظر در قانون اساسی اقدام نمود.
نایب رئیس- آقای پرورش سؤالی هست؟
پرورش- در اصل قبلی علاوه بر وظایف «اختیارات» هم آمده بود ولی در اینجا نوشته‏اید که «در مدتی که وظایف رئیس‏جمهور بر عهده شورای موقت ریاست‏جمهوری است» یعنی از «اختیارت» اسمی برده نشده است. با اختیارات را در آن اصل حذف کنید و یا اینجا هم اضافه بفرمایید.
نایب رئیس- سؤال به جایی است ببینیم چه کسی جواب مناسب به آن خواهد داد. آقای خامنه‏ای فرمایشی دارید بفرمایید؟
خامنه‏ای- من به این رأی عدم اعتماد ایراد دارم به دلیل این‏که رأی عدم اعتماد در دو موقع است، یکی بعد از استیضاح که طبعاً وقتی استیضاح نکنند رأی عدم اعتماد نیست. دوم در آن موقعی که نخست‏وزیر رأساً برای کسب اعتماد بیشتری تقاضای رأی اعتماد می‏کند. ما استیضاح را که گذاشتیم برای این است که خوب، یک موقع هست که فرصت می‏گذرد که استیضاح کنند و اگر نکرد در یک مهلت بعد، چون این عللش برای مجلس باقی است، این حق هم باقی است‏
</section>
<section type="page" number="1267">
و چیزی تضییع نمی‏شود. تجدید نظر در قانون اساسی هم همچنین، اما برای رأی عدم اعتماد این وظیفه دولت است، که در آن موقع رأی اعتماد نخواهد، وظیفه مجلس نیست چون مجلس دو راه دارد، می‏تواند رأی عدم اعتماد بدهد و یا ندهد. ما از این دو طرف، یک طرفش را ممنوع کرده‏ایم، یعنی همیشه مجلس را موظف کرده‏ایم که رأی اعتماد بدهد و رأی اعتماد دادن به معنای این است که با علم به عدم صلاحیت آنها، در حقیقت رأی اعتماد زوری و اجباری داده است. بنابراین به عقیده من هیچ ضرورتی ندارد که رأی عدم اعتماد را در اینجا بگذاریم برای این‏که رأی عدم اعتماد شق دوم که دولت می‏آید قبل از استیضاح و بدون استیضاح، رأی اعتماد خواست بعد دولت می‏تواند رأی اعتماد بگیرد و می‏تواند هم نگیرد.
نایب رئیس- آقای دکتر آیت فرمایشی بود؟
دکترآیت- در اینجا آمده است «دولت را نمی‏توان استیضاح کرد یا به آن رأی عدم اعتماد داد.» حالا اگر ما بنویسیم «دولت را استیضاح یا برکنار کرد» عبارت بهتر نیست؟ چون اگر خود دولت کناره‏گیری کرد ما دیگر نمی‏توانیم به مجلس تکلیف کنیم که به زور دولت را سر کار نگه دارد.
نایب رئیس- پس اگر عبارت را این‏طور اصلاح کنیم که «دولت را نمی‏توان استیضاح کرد یا برای گرفتن رأی اعتماد یا تجدید نظر در قانون اساسی اقدام نمود» به نظر شما بهتر نیست؟
دکترضیائی- در دو مورد به دولت رأی اعتماد یا عدم اعتماد می‏دهند. یک وقت در کارهای مهم مملکتی است که پیشنهاد می‏شود به دولت رأی اعتماد یا رأی عدم اعتماد داده شود و یک وقت موقعی است که دولت را استیضاح می‏کنند، ولی در این مدتی که شورای موقت ریاست‏جمهوری، عهده‏دار وظایف رئیس‏جمهور، در این موقع یکی از کسانی که عضو این شورا است نخست‏وزیر می‏باشد. بنابراین اگر بخواهند رأی عدم اعتماد به دولت بدهند نخست‏وزیر از شورا برکنار می‏شود.
نایب رئیس- حرف آقای خامنه‏ای این است که این عبارت ولو با احتمال ضعیف، قابل معنی است که اگر دولتی آمد تقاضای رأی اعتماد کرد مجلس حق ندارد به او رأی عدم اعتماد بدهد بلکه موظف است به او رأی اعتماد بدهد.
هاشمی‏نژاد- یک احتمال دیگر هم دارد. اگر دولت را استیضاح کردند قبل از آن‏که استیضاح خاتمه پیدا کند و به مرحله رأی اعتماد یا عدم اعتماد برسد نخست‏وزیر مریض شد و شورا تشکیل گردید یعنی استیضاح قبلا شده ولی هنوز رأی عدم اعتماد از طرف مجلس داده نشده است در این رابطه قابل تصور است.
نایب رئیس- با توجه به مطالب دوستان معلوم می‏شود پیشنهاد آقای دکتر آیت سالم‏تر از همه اینها می‏شود پس بنویسیم «... دولت را نمی‏توان استیضاح کرد یا برکنار کرد یا برای تجدید نظر در قانون اساسی اقدام نمود.» آقای مکارم مطلبی دارید بفرمایید.
مکارم شیرازی- این باز درست در نمی‏آید چون ممکن است مثلا خیانتی از دولت ثابت شود، برکنارش می‏کنیم ولی به او رأی اعتماد نمی‏دهیم. به نظر من همین عبارت‏
</section>
<section type="page" number="1268">
خوب است.
نایب رئیس- بله، مطلب آقای مکارم به جاست، چون عدم اعتماد و غیر از برکنار کردن به خاطر یک خیانت، بین است و در این وضعیت که دولت خائن است خوب، شورای موقت خودش کشور را اداره کند. آقای رشیدیان سوالی بود؟
رشیدیان- در قسمت پایانی این اصل که نوشته شده است «یا برای تجدید نظر در قانون اساسی اقدام نمود» چون در پیش‏نویس قبلی اعلام همه‏پرسی و شاید پیشنهاد تجدید نظر در قانون اساسی به عهده رئیس‏جمهور بوده، همان‏طور دست نخورده این قسمت هم آمده است. همان‏طور که در اصل 103 هم سؤال کردم مثل این‏که مساله همه‏پرسی به دست این آقا است یا تجدید نظر در قانون اساسی به دستور ایشان صورت می‏گیرد در حالی که باز من فکر می‏کنم تجدید نظر در قانون اساسی به عهده رئیس‏جمهور نیست.
نایب رئیس- یک نوع کارهایی هست معمولا جنبه فوریت ندارد و در عین حالی که جنبه فوریت ندارد در مملکت یک نوع هیجان به وجود می‏آورد. منظور این است که این نوع کارها در موقعی باشد که ارکان اداره‏کننده مملکت سر جای خود باشند و یکی از ارکان مملکت هم رئیس‏جمهور است.
رشیدیان- ما سیستم حکومتی پیش‏نویس را به هم زده‏ایم. (نایب رئیس- ما کاری به پیش‏نویس نداریم، ما به سؤال من پاسخ بگویید.) اجازه بفرمایید عرض کنیم ما سیستم به اصطلاح حکومتی پیش‏نویس را به هم زده‏ایم، به طوری که رئیس‏جمهور رکن اساسی مملکت محسوب می‏شود و حال آن‏که با توجه به بحث‏های قبلی رکن اساسی مملکت همان شورای رهبری و رهبری و شورای نگهبان و مجلس شورای ملی خواهد بود، و همان‏طوری که آقایان می‏دانند اختیارات رئیس‏جمهور به قدری محدود شده است که او دیگر نمی‏تواند رکن اساسی در برابر شورای رهبری یا رهبر باشد.
نایب رئیس- متشکر، آقای عضدی سؤالی دارید بفرمایید.
عضدی- به نظرم این عبارت «دولت را نمی‏توان استیضاح کرد» درست نیست بهتر است بنویسید «هیأت وزیران را نمی‏توان استیضاح کرد».
نایب رئیس- دولت معانی گوناگونی دارد که برحسب قرینه در هر جایی معنیش فهمیده می‏شود در اینجا هیأت دولت منظور است و هیأت دولت شامل رئیس‏جمهورنمی‏شود. آقای خزعلی بفرمایید.
خز علی- به نظرم عبارت باید بدین صورت نوشته شود که «دولت را نمی‏توان استیضاح کرد یا به آن رأی عدم اعتماد داد و نیز نمی‏توان برای تجدید نظر در قانون اساسی اقدام نمود».
نایب رئیس- پیشنهادتان از نظر عبارت مناسب‏تر و بهتر است. آقای دکتر شیبانی فرمایشی دارید بفرمایید.
دکتر شیبانی- ممکن است مجلس وشورای ملی بخواهد در قانون اساسی تجدید نظر کند. این‏که می‏گوییم تجدید نظر در قانون اساسی نشود برای این است که وضع مملکت کاملا آرام شود تا بتوان رئیس‏جمهور را انتخاب کرد.
</section>
<section type="page" number="1269">
نایب رئیس- آقای مقدم مراغه‏ای به عنوان آخرین نفر در این اصل اگر صحبتی دارید بفرمایید.
مقدم مرغه‏ای- بنده تصور می‏کنم مشکلاتی که این اصل ایجاد می‏کند بیشتر از تسهیلاتش خواهد بود. برای این‏که وقتی ما شورایی داریم به جای رئیس‏جمهور، وظایف رئیس‏جمهور قطع نمی‏شود، ولی اگر ما این استثناء را در اینجا بگذاریم یعنی در این مدت دو ماهه قانون اساسی معوق است و یک شرایط و قانون اضطراری حاکم است بنابراین من معتقدم با بودن شورای موقت ریاست‏جمهوری، وظایف ریاست‏جمهوری اجرا خواهد شد و دیگر لزومی ندارد یک شرایط استثنایی قائل شویم.
نایب رئیس- لطفاً توجه بفرمایید من این اصل را برای رای‏گیری می‏خوانم:
اصل (اصل یکصد و سی و دوم) 104- در مدتی که وظایف رئیس‏جمهور برعهده شورای موقت ریاست‏جمهوری است دولت را نمی‏توان استیضاح کرد یا به آن رأی عدم اعتماد داد یا نیز نمی‏توان برای تجدید نظر در قانون اساسی اقدام نمود.
لطفا گلدان‏ها را برای اخذ رأی ببرید. از آقایان منشی‏ها هم خواهش می‏کنیم در اخذ رأی و شمارش آراء نظارت بفرمایید.
 (اخذ رأی به عمل آمد و نتیجه به شرح زیر اعلام شد)
نایب رئیس- عده حاضر در جلسه هنگام اخذ رأی شصت نفر، شماره کل آراء شصت رأی، آراء موافق پنجاه و یک رأی، آراء ممتنع پنج رأی و آراء مخالف چهار رأی، تصویب شد، تکبیر (حضار سه مرتبه تکبیر گفتند).
طرح و تصویب اصل 105 (اصل یکصد و بیست و هفتم)
نایب رئیس- از آقای آیت خواهش می‏کنم اصل بعدی (اصل 105) را قرائت بفرمایند.
اصل 105- هر گاه رئیس‏جمهور لازم بداند جلسه هیأت وزیران در حضور او و به ریاست وی تشکیل می‏شود.
نایب رئیس- در مورد این اصل دوستان مطلبی دارند؟
دکتر نوربخش- در مورد این اصل یکی دو سؤال داشتم که اگر اجازه بفرمایید و اشکالی ندارد عرض می‏کنم.
نایب رئیس- خیر قربان، هیج اشکالی ندارد قربان بفرمایید مطلبتان را بگویید.
دکتر ضیائی- ایشان صبح‏ها در جلسه شرکت نمی‏کنند برای همین است که در اینجا برایشان سؤال مطرح می‏شود، یعنی در حقیقت ایشان در بحث‏های جلسات ما نیستند.
نایب رئیس- ایشان به علت موقعیت شغلیشان صبح‏ها با اجازه در جلسه شرکت می‏کنند، و اگر در بحث نیستند عیبی ندارد در عوض در باغ هستند. (خنده نمایندگان)
دکتر نوربخش- بسم الله الرحمن الرحیم. عرض کنم که تذکر و سؤالی که بنده در اینجا مطرح می‏کنم به نظرم در جلسه صبح مطرح نشده به همین جهت در اینجا چند کلمه‏ای عرض می‏کنم. با تصویب اصل 105 نظام سیاسی که ما برای مملکت در نظر گرفته‏ایم بحثش تمام می‏شود یعنی شالوده نظام سیاسی مملکت ما ریخته شد و اگر ما اشکالاتش را در اینجا نبینیم و یا حل نکنیم و یا جواب ندهیم ممکن است‏این اشکالات بعداً برای ملت مطرح شود و یا
</section>
<section type="page" number="1270">
تاریخ اصولا این اشکالات را برای ما مطرح کند این است که من یکی دو سؤال مطرح کردم که خواهش می‏کنم هر کدام از آقایان می‏خواهند پاسخش را بفرمایید. اول این‏که اصولا رئیس‏جمهوری که به این ترتیب در قانون اساسی ما پیش‏بینی کرده‏ایم با این وظایف، چه باری می‏تواند از روی دوش ملت بدارد؟ چون شما در حقیقت یک پستی را پیش‏بینی کرده‏اید، رئیس‏جمهور آیین‏نامه‏ها را مهر بزند و هیج نوع دخالتی هم در حق ندارد در مصوبات بکند، و یا این‏که برود به استقبال یا بدرقه مهمانان در فرودگاه و یا این‏که جوایز را تقسیم کند. غیر از این من وظیفه اصلی دیگری ندیدم که به رئیس‏جمهور داده شده باشد. این است که اگر واقعاً رئیس‏جمهور فقط جنبه تشریفاتی دارد لااقل در اینجا مشخص کنید. سؤال دومم این است که آیا این نظامی که الان ریخته شده است اصولا اسمش «نظام جمهوری» هست یا خیر؟ یعنی آیا اصل اول همین قانون را که تصویب کردیم و 2/ 98 درصد مردم این مملک هم به آن رأی داده‏اند، محترم شمرده شده است یا نه؟ چون تفاوت اصلی بین نظام‏های جمهوری با نظام‏های خودکامه و استبدادی در این است که در نظام‏های جمهوری هیچ نوع پست دائمی در نظر گرفته نمی‏شود. در صورتی که در آن اصل و در این قانون پست رهبری، یک پست دائمی و همیشگی است. البته در یک مورد خاص، برای یک رهبر خاص، که بر گردن ملت ایران حق دارد می‏توان چنین موردی را پیش‏بینی کرد و هیچ اشکالی هم ندارد ولی اگر ما امیدوار باشیم که این قانون اساسی بخواهد برای مدت دویست سال، سیصد سال و برای یک مدت خیلی طولانی عمل شود، آیا ترسی از آن نیست که آن رهبری که در رأس قرار دارد از خط وظایف خود خارج شود؟ و اگر چنین شد تکلیف چیست؟ من باز هم تأکید می‏کنم روی زمان حاضر بحث نمی‏کنم چون در زمان حاضر اغلب افراد شناخته شده اند. ما از یک سیستمی به یک سیستمی دیگر آمده‏ایم و آن افرادی که واقعاً انقلابی هستند خودشان را نشان داده‏اند، آب دیده شده‏اند و در این سیستم دارند خدمت می‏کنند، ولی ما صحبت از زمان حاضری نمی‏کنیم. من یک بار دیگر هم عرض کردم که وقتی به تاریخ مراجعه می‏کنیم که بعد ار پیغمبر (ص)، «هارون الرشیدها» امور مسلمین را به دست گرفتند. این است که من می‏گویم آیا ما پیش‏بینی چنین وضعی را برای آینده کرده‏ایم که اگر چنین وضعی پیش آمد چه باید کرد؟ و یا اصولا از حالا کاری کنیم که در آینده چنین وضعی برایمان پیش نیاید. عرض دیگری ندارم، متشکرم.
نایب رئیس- خوب، این یک سؤالی بود که به اصول مربوط می‏شد، و نه به این اصل یعنی جای سؤال ایشان به کل بحث مربوط می‏شد. سؤال آقای نوربخش را به سادگی می‏توان حداکثر در پنج جمله خلاصه کرد. اگر دوست اولی که نوبت برای صحبت کردن گرفته‏اند واقعاً با همین پنج جمله جواب می‏دهند من اولی می‏دانم که ایشان جواب بدهند والا اجازه بدهید من درست با پنج جمله کوتاه جواب ایشان را بدهم تا هرچه زودتر به کارمان برسیم.
هاشمی‏نژاد- اگر نفر اولی که اسم نوشته است بنده باشم نوبتم را به حضرت‏عالی می‏دهم که جواب ایشان را بفرمایید. (نایب رئیس- نوبت حضرت‏عالی است.) پس من نوبتم را به جناب‏عالی واگذار می‏کنم تا حق مطلب را ادا بفرمایید.
نایب رئیس- خیلی متشکرم، من در چند جمله خلاصه عرض می‏کنم اولا رئیس‏جمهور، غیر از آنها که فرمودید، در انتخاب نخست‏وزیر نقش تعیین‏کننده دارد، هماهنگی قوای سه‏گانه که در حقیقت مدیریت نهائی مملکت است، در این مورد هم نقش فوق العاده دارد. عضو
</section>
<section type="page" number="1271">
شورای‏عالی دفاع، نقش مهم دارد، بنابراین نقش‏های مهم دیگری هم به او واگذار شده که در شأن یک رئیس‏جمهور فعال است. (یزدی- در رأس قوه مجریه هم قرار دارد.) بله، اما مسأله این‏که آیا نظام جمهوری می‏ماند یا نه، ما در آن اصل پنج گفته‏ایم و در اصول بعد هم این را تأکید کرده‏ایم که رهبری، به هر حال منتخب و مورد پذیرش مردم است بنابراین هیج نوع حکومتی بر مردم بدون دخالت تام رأی مردم وجود ندارد، منتها مردم در رأیی که می‏دهند، رأی می‏دهند به یک جهتی که قبلًا بر طبق عقیده‏شان پذیرفته‏اند، یعنی در داخل آن جهت رأی می‏دهند. عیناً مثل این‏که ما برای رئیس‏جمهور یک صفاتی قائل هستیم و به او هم در داخل یک جهاتی رأی می‏دهند. ضمناً این تذکر به جاست که پیشنهاد شده است که در مورد رسیدگی به وضع رهبر، اگر رهبری خدای نکرده از اصول رهبری منحرف شد، برای او هم مثل سایر مقامات، مقام رسیدگی معین کرده‏ایم و دوستان اصولش را تهیه و پیشنهاد کرده‏اند که پس از بررسی در جلسه کمیسیون‏ها وگرنه مشترک به جلسه علنی آورده خواهد شد. متشکرم.
مقدم مراغه‏ای- من یک سؤالی دارم و این سؤال اغلب از ما می‏شود که در آن سه روز آخر که مهلت بررسی نهایی برای بعضی اصول است، امکان این‏که اگر تعارضات فاحشی باشد که مردم به صورت مدلل بتوانند ارائه کنند، آیا امکان این هست که بشود در آن اصول تجدید نظر کرد یا نه؟
نایب رئیس- چرا مردم برای آن سه روز می‏گذارند؟ ما از اول شروع این مجلس از ملت عزیزمان خواهش کردیم که در اثنای کار در مجلس هر انتقاد و نظری دارند، بفرمایید. الان ملت ما کاملا در جریان این جلسات هست و مکرر هم عرض کرده‏ام که جلسات صبح ما یک جلسه خصوصی نیست بلکه جلسه مشترک گروه‏هاست و می‏بینید که هیچ آهنگ جلسات خصوصی را هم ندارد و درست یک سمینار گونه‏ای از همه گروه‏ها است، بنابراین ما چیز خصوصی نداریم. ملت ما در جریان مجلس خبرگان به صورت مفصل هست، از همه مردم خواهش کرده‏ایم که اگر مطلبی دارند بفرستند و مطمئن باشند که مطلب هم خوانده می‏شود. امروز یک برادری نامه‏ای خطاب به من و خطاب به برادر عزیزمان آیت الله منتظری نوشته بود و فکر کرده بود آیا ما آن را می‏خوانیم یا نه، در صورتی که همین امروز که این نامه را می‏خوانیم و ترتیب اثر هم می‏دهیم و امیدوار هستیم هر نظری هست زودتر بدهد تا در جریان کارمان به دستمان برسد و بتوانیم به موقع به آن ترتیب اثر بدهیم.
هاشمی‏نژاد- شما جواب سؤال ایشان را نداده‏اید، ایشان سوالشان این بود که در سه روز آخر اگر نظری ارائه شود، آیا جایی برای تغییر هست یا نیست؟
نایب رئیس- البته، فقط عرض کردم که بهتر این است که این نظرات زودتر و قبل از رسیدن آن سه روز به دستت ما برسد. مثل این‏که مطلب دیگری نیست، بنابراین اصل 105 را برای رأی‏گیری می‏خوانم:
اصل (اصل یکصد و بیست و هفتم) 105- هر گاه رئیس‏جمهور لازم بداند جلسه هیأت وزیران در حضور او به ریاست وی تشکیل می‏شود.
نایب رئیس- لطفا گلدان‏ها را برای اخذ رأی ببرید. از آقایان منشی‏ها هم خواهش می‏کنیم در اخذ رأی و شمارش آراء نظارت بفرمایید.
</section>
<section type="page" number="1272">
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری، عده حاضر در جلسه هنگام اخذ رأی شصت و یک نفر، شماره کل آراء شصت و یک رأی، آراء موافق پنجاه و نه رأی، آراء مخالف هیچ، آراء ممتنع دو رأی، بنابراین تصویب شد، تکبیر (حضار سه مرتبه تکبیر گفتند).
حجتی کرمانی- مثل این‏که بحث در مورد ریاست‏جمهوری اینجا تمام می‏شود.
نایب رئیس- بلی حالا رسیده‏ایم به قسمت ب، قوه مجریه که مربوط به وزرا است.
حجتی کرمانی- عرض کنم من یک پیشنهادی داشتم راجع به این مسأله صرف نظر از آن مباحثی که قبلا بود درباره ریاست‏جمهوری و به طور کلی این مقامات در زمان امام خمینی، اگر مقتضی هست من عرضم را بکنم چون بحث من مربوط است به ریاست‏جمهوری و ولایت امردر زمان امام خمینی و فصل مربوط به این موضوع دارد تمام می‏شود. با این‏که حالم خوب نیست ولی به خصوص برای این موضوع اینجا آمده‏ام چون دراین مورد طرحی دارم.
نایب رئیس- همان‏طور که مسبوق هستید لازم است که طرح‏ها قبلا در جلسه صبح مطرح بشود و بعد هم هیچ یک از فصولی که ما تا حالا ازآن گذاشته‏ایم بسته نشده شما می‏دانید که ما در فصول بعضی از اصول را داشتیم که ناتمام ماند وبرای این‏که بتوانیم به این اصولی که مانده است و پیشنهادهایی که می‏رسد رسیدگی کنیم، این موضوع را موکول کرده‏ایم به پایان کار، حضرت‏عالی هم می‏توانید اولا طرحتان را در جلسه صبح شنبه مطرح بفرمایید تا آنجا پخته‏تر بشود چون هر طرحی اول باید در جلسه گروه‏ها مطرح بشود و بعد از آن عنداللزوم در جلسه علنی هم مطرح می‏شود ولی الان دستور جلسه‏مان این است که ما این اصلی که اینجا هست بررسی بکنیم. در هر صورت این را عرض کنم که فصل مربوط به هیچ قسمتی بسته نمی‏شود جناب‏عالی و هر یک از دوستان برای هر یک از اصول قبلی مطلبی دارید که باید مطرح بشود اینها را سریعاً آماده کنید و در اختیار دوستان قرار بدهید ما که نمی‏خواهیم سخنرانی کنیم می‏خواهیم یک مطلبی را رویش بحث و بررسی بشود و چون نمی‏خواهیم بحث و بررسی کنیم شما طرحتان را قبلا آماده کنید و تکثیر کنید و در اختیار دوستان قرار بدهید تا آنها مطالعه کنند و بتواند مورد شور قرار بگیرد.
حجتی کرمانی- راجع به این موضوع صبح گفتیم و فکر می‏کنم در جلسه علنی هم گفتیم که ما این طرح را با آقای غفوری نوشتیم و حتی یک ملاقات کوتاهی هم در این مورد با امام داشتیم و این مسأله را هم آنجا گفتیم و ایشان نفی نکردند می‏خواستم عرض کنم که ما این کاری که شما می‏فرمایید کرده‏ایم در جلسه صبح و جلسه علنی مطرح کرده‏ایم ولی توجه و عنایتی به آن نشده است.
نایب رئیس- نکرده‏ایدآقای حجتی، شما چیزی که تهیه کرده بودید من از شما پرسیدم که بقیه‏اش چه؟ گفتید ناقص است جناب‏عالی خودتان فرمودید که ناقص است اجازه بفرمایید به هر حال دستور جلسه را ادامه بدهیم.
5- طرح و تصویب اصل 106 (اصل یکصد و بیست و ششم)
نایب رئیس- آقایان عنایت بفرمایید یک اصل صبح بررسی شد و تأیید شد ولی در دستور از قلم اافتاده است به عنوان اصل 106 که قرائت می‏شود.
</section>
<section type="page" number="1273">
اصل 106- تصویب‏نامه و آیین‏نامه‏های دولت پس از تصویب هیأت وزیران به اطلاع رئیس‏جمهور می‏رسد و در صورتی که آنها را برخلاف قوانین بیابد برای تجدید نظر به هیأت وزیران می‏فرستد.
نایب رئیس- آقای رشیدیان نظر دارید؟
رشیدیان- این تصویب‏نامه که به وسیله هیأت دولت وضع می‏شود آیا این باید منطبق با قانون اساسی و قوانین مجلس شورای ملی باشد یا نه؟ و ما در جاهای دیگر گفتیم که تطبیق این‏گونه قوانین در صلاحیت مراجع دیگر است بعضی از تصویب‏نامه و آیین‏نامه‏های داخلی دولت واقعاً مخالف با قانون اساسی و قوانین مجلس شورای ملی باشد و اگر واقعاً تشخیص یا تطبیق بدهیم، این کار رئیس‏جمهور نمی‏تواند باشد یا کار مجلس است یا شورای نگهبان یا هر مرجع صلاحیت‏دار دیگر منظور من آیین‏نامه‏ها نیست منظور تصویب‏نامه‏ها است.
نایب رئیس- فرق نمی‏کند آیین‏نامه‏ها هم همین حالت را دارد ببینید معمولًا مسائل قانونی سلسله مراتبی دارد قانون اساسی داریم که فرع بر آن، قوانین مجلس شورای ملی است و در اینجا معلوم شد که شورای نگهبان برای تطبیق این قوانین با قانون اساسی روی این قوانین نظارت می‏کند. وقتی برای اجرا، این قوانین دست دولت آمد، در راه اجرای قانون یک سلسله مقرارت خاص و تفصیلی لازم می‏شود که اینها را هیأت دولت تصویب می‏کند به صورت آیین‏نامه، اینها اصلا باید منطبق با قوانین باشد یعنی اینها مستقیما باید با قانون منطبق باشد اگر با قانون منطبق بود خود به خود با قانون اساسی و قوانین شرع هم منطبق هست و اگر با قانون مخالف بود می‏تواند با آنها هم مخالف باشد این را باید آن کسی که مسؤول اجرا هست چون مسؤولیتش هم به عهده او است در نظر داشته باشد همین‏طور که تهیه و اجرایش به عهده او است مسؤولیتش هم به عهده او است و ما گفتیم مسؤولیتش به عهده رئیس‏جمهور است و آقای عرب بفرمایید. (عرب- این کلمه قوانین مبهم به نظر می‏رسد کدام قوانین، قوانین مدنی یا قوانین شرعی؟) نه آقا قوانین یعنی آن‏چه در مملکت ارزش قانونی دارد و از کتاب‏های قانون در می‏آورند و مصوبات مجلس است. آقای خزعلی بفرمایید.
خزعلی- رئیس‏جمهور اگر اهل ذوق باشد یعنی هم فعل را تا اندازه‏ای بداند هم قانون را، خوب است و به نظر او اگر دید مخالف بود و به جریان افتاد، میز در اینجا کیست؟
نایب رئیس- آقای خزعلی من این موضوع را توضیح دادم ببینید آقا اینها تمام مسؤولیت اجرا است یعنی ما گفتیم مسؤول اداره امور مملکت بر طبق قانون رئیس‏جمهور است. (خزعلی- یک شورایی شبیه شورای نگهبان باید خودش برای خودش تشکیل بدهد.) حتماً یک شورای حقوقی دارد چون الان وزارت دادگستری هم یک شورای حقوقی دارد اما اینها در شؤون اجرا است و چیز تازه‏ای نیست. (رشیدیان- تفاوت تصویب‏نامه و آیین‏نامه را ممکن است برای من توضیح بدهید؟) تصویب‏نامه مربوط است به یک تصمیم‏گیری در مورد یک چیز و آیین‏نامه‏ها معمولا مربوط است به تفصیل اجرای یک اصل یا یک قانون، بنابراین آیین‏نامه شرح تفصیلی اجرای یک قانون را می‏گوید و تصویب‏نامه در یک مورد خاص است.
رشیدیان- یعنی ابتدا به ساکن شروع می‏کند برای اجرا و تدوین بعضی از کارهایی که‏
</section>
<section type="page" number="1274">
مجلس خبر ندارد.
نایب رئیس- این‏طور نیست تصویب‏نامه و آیین‏نامه هر دو برای اجرای قانون است آقای دکتر آیت بفرمایید.
دکترآیت- اشکال نیست که اولا ما در قانون حدود این‏که چه وقت دولتت می‏تواند تصویب‏نامه صادر کند، تعیین نکردیم و این باید در قانون مشخص بشود به خصوص این‏که ما در گذشته از این جهت ضرر دیده‏ایم تنها دولت علم ششصد تصویب‏نامه که خلاف قوانین عادی که هیچ، خلاف قانون اساسی بود گذارند که حق گذراندن این تصویب‏نامه را نداشتند، و دولت‏های متعدد دیگر هم همین‏طور، بعد دیدیم اصلا تصویب‏نامه‏هایی هست که مالیات وضع می‏کند و پول می‏گیرد در حالی که ما حتی برای شورای ده می‏خواستیم یک مرجعی درست کنیم که قانون خلاف اسلام نداشته باشد چگونه در مورد تصویب‏نامه همین‏طور می‏خواهیم رها کنیم، من معتقدم که در این مورد بیشتر ما محکم‏کاری کنیم.
نایب رئیس- آقای خامنه‏ای بفرمایید.
خامنه‏ای- عرض کنم که آوردن تصویب‏نامه اینجا اشکال ندارد ولی تصویب‏نامه عبارت از مقرراتی است که وقتی مجلس در حال کار نیست این اختیار را به دولت می‏دهند که لوایح خودش را تصویب کند و به محض شروع مجلس اینها را ضرری ندارد ولی یک اشکالی اینجا هست که برای تجدید نظر اگر همیشه این حق را رئیس‏جمهور داشته باشد ممکن است که در موقعی که بین جمهور و دولت اختلاف باشد مرتب ایجاد اشکال کند تا بالاخره نظر خودش را تحمیل کند. برای این حق تجدید نظر یک نوبت یاد و نوبت یک چنین چیزی باید قائل شد که برای یک بار یا دو بار این حق را داشته باشد والا تا آخر این باعث تعویق کار می‏شود.
نایب رئیس- متشکرم، آقای ضیائی شما اگر فرمایشی دارید بفرمایید.
دکتر ضیائی- عرض کنم قبلا تمام این تصویب‏نامه‏هایی که در هیأت دولت تصویب می‏شود باید به مجلس شورای ملی برود و شورای نگهبان نظارت می‏کند بنابراین قانونی که آنجا از زیردست سیصد نفر یا دویست و هفتاد نفر بگذرد و شورای نگهبان هم نظارت بکند دیگر چطور می‏شود که هیچ کس از اینها نمی‏فهمد فقط یک نفر می‏فهمد؟
دکتر شیبانی- عرض کنم یک اصل پیشنهادی هست که بعداً به مجلس می‏آید و آن این است که می‏خوانم: علاوه بر مواردی که هیأت وزیران با وزیری مأمور تدوین آیین‏نامه‏های اجرایی قوانین می‏شود که هیأت وزیران حق دارد برای انجام وظایف تصویب‏نامه و آیین‏نامه بپردازد، ولی مفاد این مقررات هیچ‏گاه نباید با متن و روح قوانین مخالف باشد. هر یک از وزیران نیز در حدود وظایف خویش و مصوبات هیأت وزیران حق وضع آیین‏نامه و صدور بخش‏نامه را دارد.
نایب رئیس- بلی این اصل در پایان دستور جلسه امروز هست دوستان عنایت بفرمایید مثل این‏که یک چیزی برای دوستان مبهم شده آن را روشن کنیم. آقا دولت که حق قانون‏گذاری ندارد، دولت حق دارد لایحه تهیه کند و ببرد به مجلس و آن چیزی را که آقای خامنه‏ای گفتند
</section>
<section type="page" number="1275">
که تصویب‏نامه یعنی این‏که یک وقتی که قوه مقننه در کار نیست دولت می‏تواند یک چیزی را تصویب کند، این‏طورنیست این یک حق استثنایی است که مجلس می‏تواند به دولت بدهد یا ندهد. انواع تصویب‏نامه خیلی زیاد است من عرض کردم گاهی یک تصمیمات جزیی است برای مثال می‏گویم، در یک قانون پیشنهاد می‏شود که این اعتبار برای فلان مصرف هست ولی تخصیص مبلغی از آن برای کاری مشابه با آن باید با تصویب هیأت وزیران باشد از این قبیل چیزها در جریان امور مملکتی زیاد داریم یعنی تصمیماتی است در مورد معین، آیین‏نامه نیست که یک چیزی است روال کار است برای اجرای یک قانون، تصمیمی است در مورد معین ولی از وظایف هیأت دولت است بنابراین تصویب‏نامه‏ها انواع و اقسام گوناگون دارد اگر تصویب‏نامه‏ای بخواهد جانشین قانون باشد یا مقدمه قانون باشد آن را باید حتماً مجلس شورای ملی چنین حقی زا بدهد قبلا این گفته شده است که وظایف و اختیارات دولت نیست این است که آقایان قاطی نفرمایید چون یک امر بسیار ساده‏ای هست. آقای مقدم مراغه‏ای بفرمایید. (مقدم مراغه‏ای- من مخالفم.)
آقای هاشمی‏نژاد بفرمایید.
هاشمی‏نژاد- عرض کنم آن چیزی که در متن آمده است اگر تصویب‏نامه و آیین‏نامه‏ها برخلاف قوانین باشد، این همان چیزی است که دوستان تذکر دادند که بعید به نظر نمی‏رسد که آن قدر مخالفت آشکاری داشته باشد که دیگران متوجه نشده باشند و ایشان متوجه بشوند. مسأله دیگری که فکر می‏کنیم ضرورت بیشتری داشت که اینجا مطرح بشود این است که آیین‏نامه مسائل داخلی یک تشکیلاتی است حالا یا نخست‏وزیری یا جای دیگری، در این زمینه احتمال برخورد رئیس‏جمهور و هیأت دولت زیاد است که ممکن است یک تاکتیکی را او برای اداره مملکت پیشنهاد کند که این نمی‏پذیرد و با توجه به این‏که اینها می‏خواهند همکاری بکنند قهراً اختلاف بین اینها در زمینه آیین‏نامه‏ها از این نظر، نه از نظر مطابقت یا عدم مطابقت با قوانین، این اختلاف کاملا قابل پیش‏بینی هست درحالی که برای این موضوع در اینجا پیش‏بینی نشده است.
نایب رئیس- دراینجا اصولا نخواستیم برای این اختلاف یک پیش‏بینی بکنیم، گفتیم به رئیس‏جمهور فقط حق می‏دهیم نظیر آن حقی که به شورای نگهبان دادیم چون رئیس قوه مجریه است که و یکی از مسؤولیت‏هایش این است که نباید بگذارد چیزی برخلاف قانون هست یا نیست و لذا موارد اصطکاک هم تقریباً به آن صورتی که آقایان گفتند نیست. (هاشمی‏نژاد- این مورد اصطکاکی که بنده عرض کردم پیش‏بینی شده است یا خیر؟) نه حق او نیست، حق هیأت دولت است. (هاشمی‏نژاد- می‏داند حق هیأت دولت است ولی می‏خواهند با هم همکاری بکنند) آقای دکتر غفوری بفرمایید.
گلزاده غفوری- در اصطلاح حقوقی، آیین‏نامه به دو قسم تقسیم می‏شود یک آیین‏نامه‏هایی هستند ماهوی یعنی ماهیت یک مسأله‏ای را طرح می‏کند و این حتماً باید به وسیله مجلس باشد و آیین‏نامه‏هایی هستند اجرایی که بعد ار این‏که یک قانونی گذارنده می‏شود و در آن اینجا کلمه اجرایی گذاشته شود تا شامل آیین‏نامه‏های ماهوی نشود.
</section>
<section type="page" number="1276">
نایب رئیس- به اصل 113 که رسیدیم اگر آنجا قید نشده باش قید خواهیم کرد. (مکارم شیرازی- در آنجا قید شده است.) بسیار خوب می‏گویند در آنجا قید شده است. آقای مقدم مراغه‏ای به عنوان مخالف بفرمایید.
مقدم مراغه‏ای- به نام خدا. بنده این مطالبی را که می‏خواهم عرض کنم شاید یک قسمتی از آن بر می‏گردد به مطالبی که برادر عزیز نوربخش در اینجا گفتند. (تهرانی- بنده از شما تقاضا دارم خلاف آیین‏نامه رفتارنکنید.) هنر یک قانون اساسی در این است که بتواند تعادلی بین قوایی که پیش‏بینی شده است ایجاد بکند یعنی قوه مجریه، قوه قضائیه، قوه مقننه این قوائی که هست، به مناسبت این‏که این چند روز یک حالی استثنایی پیدا شد در ترکیب این قوا، بعضی مطالب در اینجا به اجمال برگزار شد رئیس‏جمهور، رئیس قوای مملکت هست یعنی منتخب مردم. (تهرانی- به این اصل مربوط نیست) چرا آقا رئیس‏جمهور رئیس قوای مملکت است یعنی قوه قضائیه، قوه مقننه، قوه اجرائیه به نوعی این سه قوه را به هم تلفیق می‏دهد. کار رسیدگی به این‏که ببینیم یک عملی موافق یا مخالف قانون است از وظایف رئیس‏جمهور نمی‏تواند باشد، یا شما می‏خواهید یک اختیاری به رئیس‏جمهور بدهید یعنی حق وتو دارد، این امری است علیحده ولی این‏که شما به رئیس‏جمهور این حق را واگذار کنید که در مواردی او بگوید این موافق قانون است یا نیست، این صحیح نیست. تشخیص این‏که چه چیزی مخالف قانون هست یا نیست این با قوه قضائیه مملکتی است این کار در عمل است. یک مطلب دیگری هم هست تعادلی که عرض می‏کنم این است که خطر دموکراسی همیشه این است که پارلمان سنگ راه پیشرفت بشود به علت عدم ثباتی که به وجود می‏آورد، دو لت‏ها را بیاورد و ببرد بالاخره آن دویست و هفتاد نفری که آنجا نشسته‏اند بشر هستند اگر فرشته بودند هیچ مسأله‏ای نبود اینها خواست‏ها و نیزهایی دارند که با دولت اصطکاک پیدا می‏کنند و این نظراتشان را هم اعمال می‏کنند حالا اگر دولت خیلی قوی بشود استبداد می‏شود اگر دولت ضعیف بشود آن وقت هرج و مرج می‏شود به این جهت است که تعادل لازم است. دولتی هست کارش را می‏کند، یک تصویب‏نامه‏ای گذارنده است، در مورد این تصویب‏نامه یا باید این اختیار را به رئیس‏جمهور بدهید چون دولت منتخب رئیس‏جمهور است که او تصمیماتی که می‏گیرد وتو کند، یا این‏که باید اجازه بدهید دولت کار خودش را بکند و اگر خلاف قانون بود مرجع رسیدگی قوه قضائیه است یا دیوان‏عالی کشور یا هر مرجع قضائی دیگر که پیش‏بینی شود. به این ترتیبی که اینجا اشاره شد که تصویب‏نامه‏ها و آیین‏نامه‏های دولت پس از تصویب هیأت وزیران به اطلاع رئیس‏جمهور ارتباطی ندارد ولی می‏شود از نظر سیاست مملکتی این اختیار را به رئیس‏جمهور بتواند وتو کند. آیا منظورتان این است که می‏خواهید که حق وتو به رئیس‏جمهور بدهید؟ صریحاً بفرمایید و اما اگر می‏خواهید از نظر قانونی به آن رسیدگی بشود مرجع آن قوه قضائیه است.
نایب رئیس- باز هم معلوم شد که سخن آقای مراغه‏ای ناشی از کم توجهی به توضیحی‏
</section>
<section type="page" number="1277">
است که درباره اصل داده شد. گفته شد که وقتی ما قبلا گفتیم که رئیس‏جمهور مسؤول امور اجرایی مملکت است و در برابر ملت مسؤول است حداقل مسؤولیت این است که در زیر منطقه نفوذی او چیزی برخلاف قانون صورت نگیرد و این کمترین حقی است که یک رئیس قوه مجریه می‏تواند در مسائل مربوط به قوه مجریه و تصمیمات بالا که در هیأت دولت است داشته باشد. گمان نمی‏کنم مسأله ابهام داشته باشد. آقای سبحانی بفرمایید.
سبحانی- اگر یک کلمه‏ای اضافه کنید رفع سوء تفاهم می‏شود و آن این‏که رئیس‏جمهور نکته مخالفت خودش را با قانون بیان کند.
نایب رئیس- یعنی می‏فرمایید بدون بیان می‏فرستند؟ آقای موسوی تبریزی بفرمایید. (موسوی تبریزی- من موافقم.) (منتظری- بنویسید با ذکر دلیل، مطلب روشن بشود.) عیبنی ندارد پس این اصل برای رای‏گیری خوانده می‏شود.
اصل 106 (اصل یکصد و بیست و ششم)- تصویب‏نامه و آیین‏نامه‏های دولت پس از تصویب هیأت وزیران به اطلاع رئیس‏جمهور می‏رسد و در صورتی که آنها را برخلاف قوانین بیابد با ذکر دلیل برای تجدید نظر به هیأت وزیران می‏فرستد.
نایب رئیس- نسبت به این اصل با ورقه اخذ می‏شود.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری را اعلام می‏کنم، عده حاضر در جلسه هنگام اخذ رأی شصت نفر، تعداد کل آراء شصت رأی، آراء موافق پنجاه و پنج رأی، آراء مخالف دو رأی، آراء ممتنع سه رأی، بنابراین اصل 106 با پنجاه و پنج رأی موافق تصویب شد، تکبیر (حضار سه مرتبه تکبیر گفتند).
6- طرح و تصویب اصل 107 (اصل یکصد و سی و سوم)
نایب رئیس- اصل 107 مطرح است که قرائت می‏شود.
اصل 107- وزرا به پیشنهاد نخست‏وزیر و تصویب رئیس‏جمهور، معین و برای گرفتن رأی اعتماد به مجلس معرفی می‏شوند و مسؤولیت اداره امور کشور به عهده هیأت وزیران است. تعداد وزیران و حدود صلاحیت هر یک از آنان را قانون معین می‏کند.
نایب رئیس- آقای سبحانی بفرمایید.
سبحانی- چه عیبی دارد که دادگستری وزیر نداشته باشد خوب هیأت وزیران غالباً در کنار نخست‏وزیر گفته می‏شد پس اداره دادگستری بر عهده چه کسی است؟
نایب رئیس- یا وزیر دارد یا اگر ندارد اینها را کرده‏اند یک اصل، این را مردم می‏خوانند و به ما ایراد می‏گیرند مسؤولیت اداره امورکشور برعهده هیأت وزیران است، چه ربط دارد به مسأله انتخاب وزرا، این را که اصل بکنید دیگر بحث ایجاد نمی‏کند.
نایب رئیس- ما از اینجا وارد یک بخش «ب» از قوه مجریه مربوط به هیأت وزیران است در حقیقت این اصل، اصل اول از بخش «ب» هست و در این اصل تعیین وزرا و مسؤولیت آنها آمده است. آقای دکتر آیت نظری هست و در این اصل دارید؟ (دکترآیت- مخالفم.)
</section>
<section type="page" number="1278">
آقای دکترآیت به عنوان مخالف صحبت می‏کنند بفرمایید
دکتر آیت- در مورد این اصل به وجود این‏که به علت رسوبات ذهنی که از دو هزار و پانصد سال نظام شاهنشاهی در ذهن ما مانده و رئیس‏جمهور را یک غول در نظرمان مجسم می‏کنیم و این چند روز هم می‏بینیم که چند نفر صدای «وا رئیس‏جمهورا» بلند کرده‏اند و جو برای تصویب این اصل آماده است معهذا من مخالفم برای این‏که نخست‏وزیر است که با وزرا کار می‏کند و با وزرا جلسه تشکیل می‏دهد رئیس‏جمهور گاه گاه می‏تواند جلسه را در حضور خودش تشکیل بدهد و حتی حق رأی هم ندارد معهذا ما می‏گوییم با تصویب رئیس‏جمهور نخست‏وزیر باید وزرا را تعیین بکند و حال این‏که نخست‏وزیر باید کسانی را تعیین بکند که با او هماهنگ باشند نه با رئیس‏جمهور و به خصوص که نخست‏وزیر در مورد وزرا و رأی اعتماد با مجلس سر و کار دارد و باز رأی تمایل از مجلس می‏گیرد این است که وزرا را باید طوری انتخاب بکند که مجلس هم به او نظر موافق بدهد نا این‏که رئیس‏جمهور به او نظر نوافق بدهد. من معتقد هستم که خود نخست‏وزیر بتواند رأساً وزرایش را انتخاب بکند و احتیاج به تصویب رئیس‏جمهور نداشته باشد.
نایب رئیس- آقای قرشی بفرمایید. (قرشی- عرض من مربوط به همان قسمتی بود که آقای مکارم گفتند.)
آقای غفوری بفرمایید.
گلزاده غفوری- می خواستم تذکر بدهم که اگر واقعاً خیال دارید و واقعا آماده هست که آن اصل پیشنهادی شورای جمهوری که عبارت است از هفت شورای به علاوه رئیس مجلس، آن را مطرح بکنید، چون اگر این مسؤولیت اداره کشور اینجا تصویب بشود یک مانعی است برای او چون ما این‏ها را مسؤول اداره کشور نمی‏دانیم. اینها مسؤول اجرایی هستند. بنابراین اگر می‏خواهید آن را در مورد بررسی قرار بدهید این قسمت اخیر این اصل را مسکوت بگذارید و اگر چنان‏چه می‏فرمایید نه، که مسأله دیگری است چون ما باید دستمان باز باشد.
نایب رئیس- ان شاء الله در موقع خودش بحث می‏شود من به عنوان موافق صحبت می‏کنم که مسأله آقای آیت هم روش بشود چون کسی دیگر به عنوان موافق اسم ننوشته است. ببینید فرض این است که همه اصول بعدی را ما باید بر مبنای اصول قبلی تنظیم بکنیم فرض این است که ما رئیس‏جمهور را به عنوان رئیس قوه مجریه پذیرفته‏ایم و مسؤولیتی بر عهده‏اش گذاشتیم و گفته‏ایم در برابر ملت مسؤول است. این‏هم که چون نخست‏وزیر می‏خواهد با آنها کار بکند باید خودش همکارانش را معین بکند، عرض کنم چون نخست‏وزیر برای انتخاب همکارانش باید رأی بعدی دویست، سیصد نفر نماینده را رعایت بکند رعایت رأی یک نفر رئیس‏جمهور خیلی آسان‏تر است و در حقیقت همکاران نخست‏وزیر و خود نخست‏وزیر در این قانون اساسی از دو طریق مورد تأیید ملت قرار می‏گیرند یکی از طریق مجلس شورای ملی یکی از طریق رئیس‏جمهور که منتخب مستقیم ملت است. در حقیقت ما نباید بگوییم تأیید رئیس‏جمهور، باید بگوییم تأیید یک نفر نماینده‏ای از نماینده‏های ملت که آراء عام ملت را دارد یعنی از یک یک نمایندگان بیشتر رأی دارد بنابراین این تنها اشکالی نیست و نه تنها عزلی به وجود نمی‏آورد بلکه انسجام سیستم اداره کشور را که با توجه به مسأله اصل امامت که این سیستم هست که یک سیستم جدید خواهد بود، بیشتر می‏کند و امیدواریم که اینها واقعاً بتواند این مخروط امامت را تکمیل بکند. یک تذکری آقای عضدی می‏دهند که حدود صلاحیت کافی‏
</section>
<section type="page" number="1279">
نیست و بنویسیم حدود اختیارات و به نظر می‏رسد که صحیح است.
ربانی املشی- آقا، رئیس‏جمهور که رئیس‏جمهور قوه مجریه هست هیچ‏گونه مسؤولیتی در اجرا ندارد؟ چون در اینجا می‏گویید مسؤولیت اداره کشور به عهده هیأت وزیران است.
نایب رئیس- منظور این است که این هیأت جمعاً این مسؤولیت او را برعهده می‏گیرند.
ربانی املشی- رئیس‏جمهور جزو هیأت وزیران است یا خارج از هیأت وزیران است؟
نایب رئیس- او مسؤولیتش به دوش اینها می‏آید. آقای مرادزهی بفرمایید.
میر مرادزهی- این جمله «مسؤولیت اداره امور کشور به عهده هیأت وزیران است» اضافی است با توجه به این‏که در ذیلش آمده است که «تعداد وزیران و حدود صلاحیت هر یک از آقایان را قانون معین می‏کند.» اداره امورکشور همه‏اش به عهده قوه مجریه نیست امور کشور خیلی وسیع است، امور قضائیه هست، امور رهبری هست، امور مربوط به ارتش هست، ما وقتی می‏گوییم اداره امور کشور، شامل همه چیز می‏شود، در حالی که اینها مسؤولیت‏شان جداگانه مشخص است.
نایب رئیس- خوب با پیشنهادی هم که آقای مکارم دادند آن ذیل می‏گویید «تعداد وزیران و حدود اختیارات» این خوب است که در این اصل باشد اگر دوستان موافق باشید این را برداریم روی این بحث بشود و به صورت یک جداگانه بیاوریم. آقای طاهری بفرمایید.
طاهری اصفهانی- اگر می‏خواهید بعد بحث کنید عیبی ندارد و الا صلاحیت اینجا خوب است چون در مورد اختیارات مربوط می‏شود به قوه مجریه که اختیارات را معین می‏کند.
نایب رئیس- اگر می‏خواهید این اشکالات نباشد همان‏طور که صبح پیشنهاد شد این‏طور بشود «مسؤولیت اداره امور کشور در امور اجرایی به عهده هیأت وزیران است».
طاهری اصفهانی- حدود صلاحیت بهتر است.
تهرانی- تعداد وزیران متناسب با متن اصل است چون در اول می‏گوید وزرا پیشنهاد نخست‏وزیر و در ذیل هم می‏گوید تعدادشان این است.
نایب رئیس- پس با اجازه آقایان جمله وسط را بر می‏داریم بقیه برای رأی‏گیری خوانده می‏شود.
اصل 107 (اصل یکصد و سی و سوم)- وزرا به پیشنهاد نخست‏وزیر و تصویب رئیس‏جمهور، معین و برای گرفتن رأی اعتماد به مجلس معرفی می‏شوند. تعداد وزیران و حدود اختیارات هر یک از آنان را قانون معین می‏کند.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری را اعلام می‏کنم، عده حاضر در جلسه هنگام اخذ رأی پنجاه و هفت نفر، شماره کل آراء پنجاه و هفت رأی، آراء موافق پنجاه و دو رأی، آراء مخالف یک رأی، آراء ممتنع چهار رأی، بنابراین اصل 107 با پنجاه و دو رأی موافق تصویب شد، تکبیر (حضار سه مرتبه تکبیر گفتند).
7- طرح و تصویب اصل 108 (اصل یکصد و سی و چهارم)
نایب رئیس- اصل 108 مطرح است که قرائت می‏شود.
اصل 108- ریاست هیأت وزیران با نخست‏وزیر است که بر کار وزیران نظارت دارد و با اتخاذ تدابیر لازم به هماهنگ ساختن تصمیم‏های دولت می‏پردازد و با همکاری وزیران خط مشی‏
</section>
<section type="page" number="1280">
سیاسی دولت را تعیین و اجرای قوانین را تعیین می‏کند. نخست‏وزیر در برابر مجلس مسؤول اقدامات هیات وزیران است.
نایب رئیس- آقای سبحانی نظر دارید؟
سبحانی- این کلمه «سیاسی» زائد نیست؟ محدود می‏کند خط مشی را.
بنی صدر- «برنامه کار دولت» نوشته شود بهتراست.
نایب رئیس- «برنامه وخط مشی دولت را» بهتر است، اگر دوستان با این اصلاح موافق هستند بفرمایند (نمایندگان موافقت کردند) آقای رحمانی بفرمایید.
رحمانی- اینجا نخست‏وزیر در برابر مجلس مسؤول اقدامات هیأت وزیران است نخست‏وزیر را رئیس‏جمهور تعیین می‏کند و حکم می‏دهد، چطور شد با این‏که رئیس‏جمهور، رئیس قوه مجریه است و سایر مناصب را هم دارد نخست‏وزیر در برابر او مسؤولیت نداشته باشد؟
نایب رئیس- این سؤالی است که جوابش باید روش باشد که وقتی رئیس‏جمهور او را تعیین می‏کند، یعنی وقتی دوات از دو طریق به ملت مربوط می‏شود یکی از طریق مجلس و یکی از طریق رئیس‏جمهور که طبیعت هم اقتضا می‏کند که در برابر رئیس‏جمهور هم مسؤول باشد به خصوص که منتخبی او هم هست، این سؤال باید جواب گفته شود دوستانی که بعداً می‏خواهند صحبت کنند به این سؤال جواب بدهند. آقای رشیدیان فرمایش دارید بفرمایید.
رشیدیان- این اصطلاح یا جلمه «خط مشی سیاسی ذولت را تعیین می‏کند» اقتباس شده از کشورهایی که چند جزیی یا دو جزیی هستند و هر جزیی براساس مرام‏نامه‏یا وعده‏هایی که به مردم می‏دهند وقتی روی ما آمد خط مشی سیاسی کشور را تعیین می‏کند و با توجه به چارچوب قانون اساسی که ما داریم و قوانینی که باید منطبق باموازین اسلامی باسد تعیین خط مشی سیاسی دولت به عهده خود دولت نیست بلکه در بسیاری از مواقع طرح‏هایی را تحت عنوان لوایح تهیه می‏کنند و به مجلس پیشنهاد می‏کنند، اگر پذیرفته شد به مرحله اجرا می‏گذارند و او فقط مجری به اصطلاح خط مشی تعیین شده‏ای است که مجلس و سایر مراجع قانونی در اختیارش می‏گذارند
نایب رئیس- آقای فاتحی بفرمایید.
فاتحی- دو نحوه مسؤولیت هست یکی مسؤولیت جنبی و دیگری مسؤولیت فردی در آن وزارت‏خانه خودش، و اینجا یک مسؤولیتش تذکر داده شده است و اینجا نوشته نخست‏وزیر در برابر مجلس مسؤول اقدامات هیأت وزیران است.
نایب رئیس- این کل هیأت وزیران که خودش هم جزو آنهاست مسؤول کل است. آقای قرشی فرمایش دارید؟ در ضمن آقای فاتحی مطالعه بفرمایید که سؤالات بیجا نکنید.
قرشی- به نظر می‏آید «و اجرای قوانین را تأمین می‏کند» عبارت خوبی نیست این‏طور بنویسیم که «با همکاری وزیران خط مشی سیاسی دولت را تعیین و قوانین را اجرا می‏کنند».
فاتحی- اینجا برای من روش نشد.
نایب رئیس- می‏رسیم به آنجا که برایتان روشن بشود، آقای دکتر غفوری بفرمایید.
گلزاده غفوری- من فکر می‏کردم باز همه اینها بر می‏گردد به این‏که اگر ما نظام فکری شورایی را بپذیریم یکی از امیدهای مردم این مملکت این بود که منابع طبیعیشان مخصوضاً نفت و گازشان که تقریباً نود درصد بوجه مملکت را تأمین می‏کند این اختیارش به دست مردم‏
</section>
<section type="page" number="1281">
بیفتد و وزیر نفت منتخب مردم باشد نه یک عضو کابینه که اصلًا سیاستش معلوم نیست. این است که فکر می‏کنم این مسأله «ریاست هیأت وزیران با نخست‏وزیر است» خلاصه این طرز تسلط هیأت اجرایی نباشد و مردمی باشد اگر چنان‏چه به شورا و به شورای منابع طبیعی توجه بشود بهتر است من این مسأله را نگه می‏دارم تا موقعی که مسأله شورا مطرح بشود و تغییرات لازم را بدهیم.
نایب رئیس- آقای هاشمی‏نژاد بفرمایید.
هاشمی‏نژاد- دو مطلب دارم، یکی این‏که تصور می‏کنم «و با همکاری وزیران خط مشی سیاسی دولت را تعیین» این مقدار اصلا حذف بشود، یعنی «ریاست هیأت وزیران با نخست‏وزیر است که بر کار وزیران نظارت می‏دارد و یا اتخاذ تدابیر لازم به هماهنگ ساختن تصمیم‏های دولت می‏پردازد و اجرای قوانین را تعیین می‏کند» و هیچ مسأله‏ای هم در این صورت پیش نمی‏آید. دوم این‏که تعیین خط مشی کلی کار قانون اساسی را مشخص می‏کند ما یک سیستم پارلمانی را پذیرفته‏ایم یا اصولا تا اینجا سیستم پارلمانی نه، و نظامی به نام نظام شورایی می‏پذیریم، چون ما معتقدیم درست آن‏چه که تا حالا عمل کرده‏ایم را در رابطه با ملت بود و نمایندگانی که انتخاب می‏شوند نماینده ملت هستند و نخست‏وزیر و وزرا هم همان نمایندگان هستند که به آنها رأی می‏دهند، این‏که می‏فرمایید موکول به بعد می‏کنیم این را باید مشخص بکنیم وگرنه آن‏چه که تا حالا تصویب کرده‏اید بگذارید کنار و برویم سر یک سیستم جدیدی به نام شورایی که در آن نه پارلمان و نه مسأله نخست‏وزیر به این صورت و نه رئیس‏جمهور به این صورت وجود دارد و یک سیستم دیگری است.
نایب رئیس- اجازه بفرمایید قرار شد آقای دکتر غفوری طرحشان را تهیه و تکثیر کنند و دوستان مطالعه بکنند و ببینید آیا یک نظام جدیدی است با یک مکمل بر این نظام پارلمانی، اصلا بنده خودم از نظام پارلمانی خوشم نمی‏آید یعنی صحیح نمی‏دانم بگوییم نظام پارلمانی، ما نظام امامت داریم که اینها از شئونش هست، اجازه بفرمایید بعد مشخص بشود.
فاتحی- اینجا روشن نشده که نخست‏وزیر در برابر مجلس مسؤول اقدامات هیأت وزیران است، این کلی است آن چیزی که بعداً گفته شد و هر یک از وزیران می‏رسد مسؤول اعمال دیگران است، اینجا اقدامات کلی است یعنی شامل فردی و جمعی است.
نایب رئیس- بله متشکرم یک مسأله این هست قبلا با دست باید نظرخواهی بکنیم و بعد اصل را به رأی بگذاریم (حسینی هاشمی- سؤالی که فرمودید پاسخ داشت.) کدام سؤال؟
حسینی هاشمی- سؤال فرمودید که چطور در برابر رئیس‏جمهور مسؤول نباشد یک مسأله انسجام است و یک مسأله ادغام قدرت‏هاست، برای این‏که انسجام پیدا بشود در نظام کشور طبیعتا تعیین رئیس‏جمهور لازم است ولی اگر می‏خواستیم مسأله مسؤولیت را قرار بدهیم در برابر شخص رئیس‏جمهور طبیعتا عزل را هم باید قرار بدهیم چون کسی که مسؤول است در برابر کسی، اختیار عزلش را هم دارد، در این صورت ادغام قدرت‏ها می‏شود و از آن حالتی که باید قدرت مجریه داشته باشد نسبت به قوه مقننه تغییر می‏کند.
نایب رئیس- متشکرم، بنابراین من با توضیحی که آقای حسینی دادند مسأله این‏که‏
</section>
<section type="page" number="1282">
اضافه کنیم ...
عرب- همان‏طور که در شوراها بحث شد مگر یکی از هیأت وزرای همین نخست‏وزیر نیست؟ در کلیه امور مملکتی با وزرا باید مشارکت داشته باشد نه نظارت.
نایب رئیس- آقای عرب این‏که نمی‏شود نخست‏وزیر برود در هر وزارت‏خانه‏ای و به جای آن وزیر کار بکند.
عرب- خیر از جمله کارهایی که وزرا دارند نخست‏وزیرهم دارد به اضافه ریاستی که دارد.
نایب رئیس- به هرحال به این می‏گویند نظارت، یا مباشرت است یا نظارت. توجه فرمایید، مسأله‏ای اینجا مطرح شد در رابطه با این اصل که با دست نظرخواهی می‏کنیم و آن این‏که نخست‏وزیر در برابر مجلس مسؤول است یا در برابر رئیس‏جمهور هم، کسانی که موافقند اضافه کنیم این‏که در برابر رئیس‏جمهور هم مسؤول است دست بلند کنند (عده کمی دست بلند کردند) تصویب نشد.
هاشمی‏نژاد- این را اول توضیح بفرمایید بعد رأی بگیرید.
نایب رئیس- توضیح داده شد، گفتیم آقای نخست‏وزیر همان‏طور که در برابر مجلس مسؤول است آیا در برابر رئیس‏جمهور هم مسؤول باشد؟ آقای حسینی گفتند معنای مسؤولیت این است که حق عزل یا حق عدم اعتماد را به او بدهیم در حالی که در اصول بعد می‏ببینید که نداده این گفته‏ایم که عزلش با مجلس است این است که آقایان می‏توانند رویش نظر بدهید که آیا در برابر رئیس‏جمهور هم مسؤول است یا نه.
هاشمی‏نژاد- رئیس هیأت مجریه است و در برابر ملت، رئیس‏جمهور مسؤول است بنابراین اگر کاری در هیأت دولت واقع بشود به وسیله هیأت وزیران مسولیتش با رئیس‏جمهور است.
نایب رئیس- صبح این نکته را گفتیم که او در حدود اختیاراتش در برابر ملت مسؤول است، اجازه بفرمایید البته این قسمت رأی نیاورد بنابراین اصل 108 را با این اصلاحاتی که شد برای رأی‏گیری می‏خوانم:
اصل 108 (اصل یکصد و سی و چهارم)- ریاست هیأت وزیران با نخست‏وزیر است که بر کار وزیران نظارت دارد و با اتخاذ تدابیر لازم به هماهنگ ساختن تصمیم‏های دولت می‏پردازد و با همکاری وزیران برنامه و خط مشی سیاسی دولت را تعیین و قوانین را اجرا می‏کند. نخست‏وزیر در برابر مجلس مسؤول اقدامات هیأت وزیران است.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی را اعلام می‏کنم، عده حاضر در جلسه هنگام اخذ رأی پنجاه و نه نفر، تعداد کل آراء پنجاه و هشت رأی، آراء موافق پنجاه و دو رأی، آراء مخالف سه رأی، آراء ممتنع سه رأی، بنابراین تصویب شد، تکبیر (حضار سه مرتبه تکبیر گفتند).
8- طرح و تصویب اصل 109 (اصل یکصد و سی و پنجم)
نایب رئیس- اصل 109 مطرح است که قرائت می‏شود.
اصل 109- نخست‏وزیر تا زمانی که مورد اعتماد مجلس است در سمت خود باقی می‏ماند، استعفای دولت به رئیس‏جمهور تقدیم می‏شود و تا تعیین دولت جدید نخست‏وزیر به وظایف خود
</section>
<section type="page" number="1283">
ادامه می‏دهید.
نایب رئیس- آقای سبحانی نظری دارید؟
سبحانی- از این‏که نخست‏وزیر استعفا می‏دهد و استعفایش هم اختیاری است معلوم می‏شود که نظام، نظام وکالت است به اصطلاح وکیل است و وکیل مستعفی دیگر معنى ندارد که این کارها را ادامه بدهد علیهذا یک فکر دیگری می‏شود که معاونیشان این کارها را انجام بدهند، مگر این‏که قید شود استعفایش پذیرفته نمی‏شود تا این‏که ... نکته دیگر این‏که تا تعیین دولت جدید این نامحدود است یک حدی باید معین بشود دو روز، بیست روز، سی روز، این باید معین و محدود بشود.
نایب رئیس- آقای موسوی تبریزی بفرمایید.
موسوی تبریزی- عرض کنم که «نخست‏وزیر تا زمانی که مورد اعتماد مجلس است در سمت خود باقی می‏ماند.» این عبارت چه فایده دارد؟
نایب رئیس- صبح تذکر داده شد که معنایش این است که رئیس‏جمهور نمی‏تواند او را عزل بکند یعنی تا وقتی مورد اعتماد مجلس است. (موسوی تبریزی- حق عزا ندادید که در مورد او این‏طوری بکند) این بیان دیگری است از او منتها در رابطه با این‏که مجلس می‏تواند او را بردارد با رأی عدم اعتماد، این در حقیقت با یک عبارت رابطه‏اش با رئیس‏جمهور و مجلس مشخص شد بی‏احترامی هم نکردیم. آقای مکارم فرمایش دارید؟
مکارم شیرازی- مثل این‏که این اصل دو سه عبارتش باید تغییر پیداکند اگر منظور همین است که گفتید باید صریحاً نوشته شود که رئیس‏جمهور حق عزل نخست‏وزیر را ندارد مادام که مورد اعتماد مجلس است.
نایب رئیس- صبح من این مطلب را عرض کردم جلسه مخالفت کرد.
مکارم شیرازی- انصافاً گنگ است و باید صریحا نوشته شود، عبارت دوم هم گنگ است، استعفایش را تقدیم به او می‏کند، معنی‏اش چیست؟
نایب رئیس- آقای مکارم مشخص است، استعفا را باید به رئیس‏جمهور بدهد چون کسی که مسؤول تعیین دولت بعدی هست رئیس‏جمهور است معنی‏اش این است که یا رئیس‏جمهور سعی می‏کند او را متقاعد کند یا در این مدت به فکر انتخاب جانشین می‏افتد هر دو اتفاق خیلی موجه است. (مکارم شیرازی- عبارت گویای مطلب نیست) گویای مطلب هست ولی دلیلش را نگفته. (مکارم شیرازی- «تقدیم می‏شود» را هم عوض کنید چون یک جمله طاغوتی است) کاملا درست است به جای «تقدیم می‏شود»، «تسلیم می‏شود» بهتر است موافقید؟ (نمایندگان- بله) پس بنویسیم «تسلیم می‏شود» تا بوی طاغوت برود هر چند بوی طاغوت با این چیزها نمی‏رود، واینجا هم که طاغوت خانه است و به این زودی بویش نمی‏رود. آقای بنی صدر نسبت به این اصل نظری دارید؟ (بنی صدر- مخالفم) آقای هاشمی‏نژاد نظری دارید؟
هاشمی‏نژاد- من هم نظرم این است که این قسمت اول گنگ است و باید توضیح داده شود.
نایب رئیس- آقای باریک‏بین نظری دارید؟
باریک بین- استعفای دولت، صحبت اول در نخست‏وزیر بود بعد به استعفای دولت آمد، حالا نخست‏وزیر اگر با وزرا اختلاف داشته باشد خود نخست‏وزیر فقط استعفا بدهد ...
نایب رئیس- استعفای یک وزیر استعفای دولت نیست و استعفای دو وزیر استعفای‏
</section>
<section type="page" number="1284">
دولت نیست ولی استعفای نخست‏وزیر استعفای دولت است چون باید کسی دیگر بیاید وزرای جدیدی را انتخاب بکند.
باریک‏بین- سؤال دیگرم این‏که «تا تعیین دولت جدید نخست‏وزیر به وظایف خود ادامه می‏دهد» اگر آن نخست‏وزیر و آن دولت در اثر رأی عدم اعتماد برکنار شد
و این دولتی که مورد اعتماد نیست چطور تا تعیین دولت جدید مشغول کار می‏شود؟
نایب رئیس- اینها فقط در حالت استعفاست و صبح هم مطرح، گفتیم در مورد استعفا تا تعیین دولت جدید نه مورد عدم اعتماد، آقای فارسی بفرمایید.
فارسی- خواستم تذکر بدهم که در اصل تصریح بشود که رئیس‏جمهور حق عزل نخست‏وزیری را ندارد، در قانون نمی‏آید که چه کسی حق چه چیز را ندارد بلکه حق را تصریح می‏کند، آنجا که می‏گویند حق ندارد می‏خواهد حقی را برای کسی دیگر اثبات کند که اینجا مورد ندارد.
نایب رئیس- بسیار خوب- بیان خوبی است. آقای حیدری بفرمایید.
حیدری- وقتی نخست‏وزیر جدید تعیین می‏شود باید مدتش معلوم باشد که در چه مدتی و در این مدت گذشته از نخست‏وزیری سایر وزرا و وزارت‏خانه‏ها را چه کسی اداره می‏کند؟ پس این پیش‏نویس را که به نظر بهتر می‏رسد، قرائت می‏کنیم: «نخست‏وزیر تا زمانی که مورد اعتماد مجلس هست در سمت خود باقی می‏ماند، استعفای دولت به رئیس‏جمهورداده می‏شود و تا تعیین دولت جدید معاونان پارلمانی نخست‏وزیر و هر یک از وزرا به جای آنان انجام وظیفه می‏نمایند. رئیس‏جمهور باید ظرف دو روز از استعفای دولت، نخست‏وزیر جدید را انتخاب و اعلام نماید.»
نایب رئیس- البته در پیش‏نویس این‏طور نبوده، این یک پیش‏نویس دیگری است‏
دکتر شیبانی- خواسته شامل وزرای دیگر نشود و فقط شامل نخست‏وزیر بشود.
نایب رئیس- درست است این نکته‏ای است که خواسته‏اند شامل وزرا نشود وزارت‏خانه‏ها را معاونین اداره بکنند. آقای حسینی هاشمی نظری دارید نسبت به این اصل؟ (حسینی هاشمی- موافقم) آقای طاهری اصفهانی نظری دارید؟
طاهری اصفهانی- خواستم که عرض کنم که این عبارت «رئیس‏جمهور در برکنار کردن نخست‏وزیر حقی ندارد» خیلی قاطع است برای این‏که می‏گوید نخست‏وزیر تا زمانی که مورد اعتماد مجلس است در سمت خود باقی است، آقایان می‏گویند شما اضافه بکنید که «رئیس‏جمهور حق ندارد» چرا توهین باشد، لااقل توهین لفظی نباشد و توهین باطنی باشد.
نایب رئیس- آقای منتظری بفرمایید.
منتظری- اشکال من این است که بنویسیم «رئیس‏جمهور موظف است استعفای او را بپذیرد و در اسرع وقت دولت جدید را تعیین کند».
نایب رئیس- نه موظف نیست و اسرع وقت معنی ندارد و به درد قانون هم نمی‏خورد. آقای موسوی اردبیلی فرمایشی دارید؟ (موسوی اردبیلی- موافقم) آقای بنی صدر به عنوان مخالف بفرمایید.
بنی صدر- بسم الله الرحمن الرحیم. ما در تصویب این قانون اساسی که تا اینجا آمدیم همه جا براساس موازنه عمل کردیم، موازنه قوا. یک وقت برای رهبری قرار بود اختیارات معین‏
</section>
<section type="page" number="1285">
کنیم آقای منتظری می‏فرمودند که ممکن است رئیس‏جمهوری الدنگ از آب در آید، حالا می‏خواهیم برای نخست‏وزیر اختیارات معین کنیم درباره رئیس‏جمهور ممکن است قرم پف از آب در بیاید، به این ترتیب قانون اساسی تصویب کردن ما را مواجه می‏کند با تناقضاتی که علی الدوام باید با آن برخورد بکنیم بعضی‏هایش را حل شده و نشده ار کنارش رد بشویم، بعضی‏هایش هم می‏ماند، مثلا همین الان تصویب کردیم که نخست‏وزیر را رئیس‏جمهور معین می‏کند، وزرایش هم باید به تصویب او باشد، چرا باید به تصویب او باشد؟ یک رئیس‏جمهوری که کارش نشان دادن است و قرارداد امضاء کردن است می‏خواهد تصویب وزرا را چه کند، اگر نه، یک آدم مسؤولی است که انتخاب شده برای انجام یک برنامه‏ای به او چه مربوط است که وزرا را تصویب بکند، اگر مربوط است که تصویب بکند، چطور می‏شود وقتی که هیأت دولت آن آدمی که به او مربوط است سلب اعتماد کرد باز آنها سر جایش بیایند. حالا که سر جایشان ماندند این آقا می‏گوید که من با این دولت موافق نیستم آنها هم می‏گویند که بی‏خود موافق نیستی، این چه نوع حکومتی است که پیدا خواهیم کرد؟ به نظر شما با وضعیتی که دارد می‏شود در همچون اوضاعی کشور را اداره کرد؟ و آیا این مسأله مشکلات به وجود نمی‏آورد بنابراین، این تناقض را باید حل بکنیم، یا رئیس‏جمهور کارش همان امور تشریفاتی است که در آن صورت احتیاج به انتخاب ملت ندارد، که ملت یک شخصی را انتخاب بکند و بگوید که شما بروید نشان بدهید و یا با استقبال سفیر بروید و قراردادها بعد از طی مراحل قانونی را یک مهری پایش بگذارید، اگر خیلی هم احتیاج باشد مجلس همچون شخص را معین می‏کند. اگر نه رئیس‏جمهور واقعاً یک مقام مسؤولی است که ملت معین می‏کند چطور می‏شود که به یک آدمی که منتخب دوم مردم است یعنی منتخب غیر مستقیم است، رئیس‏جمهور پیشنهاد می‏کند و مجلس رأی می‏دهد، به او می‏شود اختیار داد و به کسی که منتخب و مستقیم خود مردم است نمی‏شود داد از جهت این‏که قوت انتخابش هم از مجلس بیشتر است به دلیل این‏که مردم هر ناحیه‏ای به یک وکیل رأی می‏دهند و وکلا نمایندگان مناطق مختلف کشور هستند، این نماینده تمامی ملت است. (تهرانی- این چه ارتباطی به این اصل دارد؟) در اینجایش گذاشتید که می‏گویید مراد ما این است که با احترامات نوشتید که ... (تهرانی- تناقضش را بگویید) دارم تناقضش را می‏گویم ولی شما حوصله نمی‏کنید، تناقضش با اصل بالایی است برای این‏که نصبش با رئیس‏جمهور است، وزرایش هم باید با تصویب او باشد بنابراین این حرف معنی دارد، معنایش این است که قضیه تشریفاتی نیست و شرکت در مسؤولیت است، ذیلا می‏گویید که اگر این همکاری نتوانست بکند حق ندارد، این چطور می‏شود که همکار معین می‏کند و حق ندارد همکار را عوض بکند؟ و این‏که می‏گویید با احترامات فائقه خواستیم بگوییم که حق عزت ندارد مگر احترامی از رئیس‏جمهور ساقط می‏شود که بگویید حق ندارد؟ قانون باید صریح باشد، اگر بگوییم حق نصب نداری آیا بی‏احترامی می‏شود؟ حقوقش را معین می‏کنیم که این اختیار را داری و آن اختیار را نداری، منتها اگر بخواهیم این امور را از ریاست‏جمهوری سلب بکنیم باید بگوییم که این مقام یک مقام تشریفاتی است، بقیه اصول را هم بر طبق تشریفاتی بودن رئیس‏جمهور معین بکنیم. بنابراین آنجا هم که رأی دادیم باید منتخب مردم باشد تجدید نظر بکنیم، بگذاریم به پای مجلس و بقیه اصول هم که‏
</section>
<section type="page" number="1286">
بعد می‏آید مثل رفراندوم و غیره متناسب با تشریفاتی بودن این مقام معین بکنیم، اگر بنابراین است که مسؤول است پس این اصول باید متناسب با مسؤولیت باشد و این اصلی که الان رأی دادید مخالفت آشکار دارد با مسؤول دانستن رئیس‏جمهور.
نایب رئیس- آقای حسینی هاشمی بفرمایید.
نایب رئیس- بسم الله الرحمن الرحیم. برادر عزیزمان آقای بنی صدر اشاره کردند به برادر ارشدمان جناب آقای منتظری و لذا من خطاب به ایشان می‏کنم اگر کسی دیگری جز شما می‏گفت می‏گفتم منطقش نفی سلطه و نفی تمرکز نیست و فرق بین این‏که تصمیم‏گیری به وسیله جمع باشد برای عزل دولت یا این‏که تصمیم یک فرد باشد، اگر بنا شد در آوردنش رئیس‏جمهور بتواند به راحتی تأیید کند فقط رأی اعتماد مجلس این مسأله را تثبت کند ولی همیشه زنگ خطر نهایی که بالاتر از وقت آمدن است یعنی خوف از عزل شدن به دست یک نفر باشد نه تصمیم جمعی، شما این حق را برای فقیه عادل که شرطش عدالت است و به صرف این‏که از عدالت در احوال شخصیه خارج بشود بلافاصله کنار می‏رود و این حق را به او ندادید و گفتیم باید دیوان‏عالی قضائی تشخیص موضوع بدهد یا مجلس شورای ملی تشخیص موضوع بدهد آن وقت نسبت به رئیس‏جمهوری که این عدالت را درباره‏اش تصویب نمی‏کنیم و در عین حالی خوش‏بین به آینده از هر جهت هستیم ولی خدای نخواسته در 50 سال آینده رئیس‏جمهور فردی است که تماس دارد با سران خارج، با سران دول دیگر تماس دارد، خیلی راحت احتمال این‏که اگر عادل نباشد خیال توطئه برای این‏که دستش یک مقدار بازتر و قدرت را یک مقدار متمرکزتر به چنگ بیاورد برایش پیش بیاید. پس بنابراین اگر رئیس‏جمهور حق عزل را هم داشته باشد، فردی نه به صورت دسته جمعی در عین حالی که رأیش به اندازه تمام وکلای مجلس باشد، افرادی که با او کار می‏کنند افراد کم شخصیتی هستند چون باید آدمی باشند که به راحتی آبرویشان را در اختیار فرد غیر عادلی بگذارند از یک طرف، از طرف دیگر آن افراد کم شخصیت حاضر به همکاری هستند رئیس‏جمهور در ترتیب دادن طرح‏هایی که ملت را غافلگیر کند. اما مسأله این‏که چرا در مسأله آمدن روی کار وزیران گفتیم تصویب رئیس‏جمهور لازم است، برخلاف نظر بعضی از برادران که این را می‏گفتند لازم نیست، انسجام حتما در یک دولت لازم است، یک وقتی سخن از ادغام قدرت است و یک وقتی سخن از انسجام است، اگر بخواهیم بگویم که اصلًا تأیید نکند رئیس‏جمهور لازم هست ولی عزلش لازم نیست. اما سؤال می‏کنند که در برابر ملت مسؤول است، مگر مجلس مأمور نظارت بر کار دولت در داخل کشور نیست؟ مگر حق استیضاح دولت دارند؟ مگر دقت نمی‏کند بر وضع اجرای قوانین و مقرراتی که تصویب می‏کند؟ چگونه ما می‏توانیم ادغام کنیم قدرت را، قدرتی که قوه مقننه دارد با قوه مجریه؟ طبیعتاٌ با این اصل بهترین روش را اعمال کردید هم انسجام را حفظ کردید هم تمرکز و سلطه و دیکتاتوری را به دست فردی که امضاء نمی‏کند که حتماً از شرایطش عدالت باشد ایجاد نکرده‏اید و السلام.
نایب رئیس- لطفاً دوستان جمله، جمله‏گویی را ادامه ندهند. اصل 109 برای رأی‏گیری خوانده می‏شود.
</section>
<section type="page" number="1287">
اصل 109 (اصل یکصد و سی و پنجم)- نخست‏وزیر تا زمانی که مورد اعتماد مجلس است در سمت خود باقی می‏ماند، استعفای دولت به رئیس‏جمهور تسلیم می‏شود و تا تعیین دولت جدید نخست‏وزیر به وظایف خود ادامه می‏دهد.
 (اخذ رأی به عمل آمد و نتیجه به شرح زیر اعلام شد)
نایب رئیس- تعداد حاضرین در جلسه هنگام اخذ رأی پنجاه و نه نفر، تعداد کل آراء شصت رأی (یک رأی اضافی به قید قرعه حذف شد)، تعداد موافقین چهل و نه نفر، تعداد ممتنعین ده نفر، مخالف نداشت تصویب شد، تکبیر (حضار سه مرتبه تکبیر گفتند).
9- طرح و تصویب اصل 110 (اصل یکصد و چهل دوم)
نایب رئیس- اصل 110 مطرح است که قرائت می‏شود.
اصل 110- دارایی رئیس‏جمهور، نخست‏وزیر، وزیران و همسر و فرزندان آنان قبل و بعد از خدمت توسط دیوان‏عالی کشور رسیدگی می‏شود که برخلاف مشروع افزایش نیافته باشد.
نایب رئیس- آقای کیاوش؟ (کیاوش- مخالفم) آقای بشارت؟ (بشارت- موافق مشروط هستم) آقای پرورش؟ (پرورش- موافقم) آقای مهندس دانش‏راد؟ (دانش‏راد- اصولا من موافقم ولی راه عملی برای اجرایش وجود ندارد) آقای عضدی؟ (عضدی- من موافقم ولی اجازه بفرمایید تذکری بدهم) بفرمایید.
عضدی- این کار سبب می‏شود بعضی از وزرا سرمایه‏ای را از کشور خارج بکنند برای همین لازم است اصلی که صبح در جلسه گروه‏های مطرح بود تصویب بشود یعنی وزرا حق نداشته باشند در کشورهای خارج سرمایه‏گذاری بکنند.
نایب رئیس- دارایی که می‏گوییم دارایی سابقشان هم بررسی می‏شود.
عرب- بررسی دارایی رئیس‏جمهور و نخست‏وزیر بعد از انتخاب شدن انجام می‏گیرد؟
نایب رئیس- بله بعد از انتخاب شدن بررسی می‏شود.
عرب- خوب، بعد ار انتخاب شدن وقتی بررسی کردند و دیدند او ثروتمند است چه باید بکنند؟
نایب رئیس- آن یک بحث دیگری است.
مقدم مراغه‏ای- با توجیه به این‏که شورای رهبری عالی‏ترین مرجع است و اختیارات بیشتری دارد بنده خواستم شورای رهبری هم مشمول همین رسیدگی بشود.
نایب رئیس- یعنی به این صورت اصلاح کنیم که دارایی رهبری یا شورای رهبری، رئیس‏جمهور، نخست‏وزیر .... (اکثر نمایندگان- موافقیم، بسیار خوب است).
دکتر آیت- من با این اصل موافقم و چون رهبری و شورای رهبری هم اضافه شد و خوب هم هست این مطلب ذکر بشود که دیوان‏عالی کشور رسیدگی می‏کند و دارایی آنها را قبل و بعد از انتخاب شدن اعلام می‏کند.
نایب رئیس- پیشنهاد جدیدی است، اجازه بفرمایید روی این پیشنهاد باید مشورت بشود.
طاهری اصفهانی- اصل خیلی خوب است ولی همان‏طور که صبح هم اشاره کردم شما اینجا نوشته اید «همسر و فرزندان» این آقا ممکن است فرزند منحصر به فرد پدر و مادری باشد بعداً اموال زیادی به دست بیاورد و به آنها منتقل کند یقین هم دارد بعد از مرگ آنها، به دست‏
</section>
<section type="page" number="1288">
خودش می‏رسد بالنتیجه به این ترتیب نمی‏شود او را کنترل کرد.
نایب رئیس- پدر و مادر هم اضافه می‏شود، آقای دکتر قائمی؟ (دکتر قائمی- موافقم.)
رحمانی- عرض می‏کنم که رسیدگی به دارایی فرزندان و همسران بدون اتهام مجوز شرعی ندارد اگر چنان‏چه خواستید این‏کار را بکنید رهبر و شورای رهبری و شورای جمهوری باید امضاء کنند.
دکتر ضیائی- یک اصلاحی به نظرم می‏آید، این جمله «که برخلاف مشروع افزایش نیافته باشد» به نظر می‏رسد که در طول زندگی‏شان افزایش نیافته باشد در حالی که نظر این است که در زمان تصدی آنها دارایی‏شان اضافه نشده باشد.
نایب رئیس- وقتی قید شده قبل و بعد از خدمت رسیدگی می‏شودیعنی زمان تصدی مورد نظر است اگر دوستان موافق باشند به جای «برخلاف مشروع» بنویسم «برخلاف حق» (اکثر نمایندگان اعلام موافقت کردند) (فارسی- مجازات تخلف را هم تعیین کنید.) قانون معین می‏کند. آقای اشراقی بفرمایید.
 (اشراقى- رهبر را باید با این مطالب قاطی کردن از نظر مقام قداست او حزازت دارد) این برای حفظ قداست او است. (مشکینی- فقط افزایشش برخلاف حق نباشد یا اصلش هم برخلاف حق نباشد؟) این پیش‏بینی بیشتر برای این منظور است که در دوران تصدی مرتکب خلافی نشود. آقای کیاوش به عنوان مخالف راجع به این اصل توضیح می‏فرمایند.
کیاوش- یا رب المستضعفین، ما اینجا جمع شده‏ایم قوانین الهی را پیاده بکنیم و به مردم عرض بکنیم پیاده کردن قوانین الهی یا به استناد آیات خدا است و یا به استناد طرز رفتار و زندگی و گفتار پیامبر ختمی مرتبت و ائمه معصومین علیهم السلام است یعنی قرآن به تنهایی بدون امام و مفسر به قول آیت الله مشکینی ناشناخته می‏ماند و هدر می‏رود. شناختن زندگی پیامبر در زمان حیاتش از طرز زندگیش، از طرز رفتارش صبح و شام معلوم می‏شد ولی الان با مراجعه به تحریر و گفتارشان آیات خدا را می‏توانیم معنی بکنیم و به صورت قوانین در بیاوریم. وقتی توجه می‏کنیم به زندگی پبامبر که «کان قوته الشعیر و قوده الصحف» که خوراکش‏نان جوین بود، و هیزم و آتش زنه‏اش برگ خرما می‏فهمیم که معنی «لا تُسْرِفُوا إِنَّهُ لا یُحِبُّ الْمُسْرِفِین» یعنی چه و می‏توانیم بر این مبنا اقتصاد اسلامی را پی‏ریزی بکنیم. به زندگی پیامبر که نگاه بکنیم می‏بینیم تیپش از تیپ پابرهنه‏ها است، هوادار محرومین و مظلومین که در طول تاریخ بار برده‏اند و در زیر بارهای گران خرد شده‏اند به ناچار پبامبر توجه خاصی داشته در جهتی برای نجات این طبقه. فرازی از فرمان علی (ع) به مالک اشتر صبح در کمیسیون قرائت شد که نشان می‏داد چگونه باید جلو تجاوزات حکام و فرمانداران را گرفت. آیا کافی است که فقط دیوان‏عالی یا یک منبعی بعد از ارتکاب خلافی به او رسیدگی بکند و یا نه؟ علی (ع) آن حاکم عادل در نهج البلاغه فرمان می‏دهد همانا بر خاصان و نزدیکان حاکم زمینه تجاوز و بی‏انصافی در معاملات فراوان است «إِنَّ الْإِنْسانَ لَیَطْغى أَنْ رَآهُ اسْتَغْنى». پس از این جهت ریشه این تجاوزگری‏ها را با قطع وسایل و اسباب تجاوز قطع کن، و اجازه نده که اطرافیان و آشنایان تو بر قطعه زمینی دست یازند و کمترین چیزی را به تملک خود در آورند و از این رهگذر به نصیب‏ها و بهره‏ها برسند. در موقعه‏ی که این خوانده می‏شد بعضی‏ها استناد کردند که نه، «الناس مسلطون علی اموالهم» و غیره که به هیچ عنوانی با اینجا ارتباط نداشت و یا کسی دیگر گفت «لا تَزِرُ وازِرَهٌ وِزْرَ أُخْرى»
</section>
<section type="page" number="1289">
باز هم ارتباطی به اینجا نداشت ....
نایب رئیس- آقای کیاوش به عنوان مخالف با این اصل هنوز یک کلمه نفرموده‏اید و یک دقیقه هم بیشتر هم وقت ندارید.
کیاوش- می خواهم بگویم اگر بنا است این اصل یعنی با دیوان کشور رسیدگی بشود فایده‏ای ندارد مگر این‏که اصل جمهوری تصویب شود که رئیس‏جمهوری تصویب شود که رئیس‏جمهور، نخست‏وزیر و وزیران و همسران و افراد تحت تکفل آنها نباید در بانک‏های خارجی حساب داشته باشند و یا در خارج ایران ملکی خریده و یا در داخل و یا در خارج در سرمایه‏گذاری‏های مهم شرکت کرده باشند و اگر قبلا هم چنین تصرفی داشته باشند ملکی خریده باشند باید قبل از تصدی پست‏های مربوطه آن را به ایران برگردانند یا از آن شرکت‏ها دست بکشند. به این جهت من با این اصل اعلام مخالفت کردم، تا آن اصل جلوتر تصویب نشود و ریشه تجاوزگری‏ها را خشک نکنیم و دست زمامداران را به نان و مال مردم که در اثر همین تجاوزات پیش می‏آید نبندیم فایده‏ای ندارد که دیوان‏عالی کشور رسیدگی بکند. ببینید اموال رئیس‏جمهور یا تخست‏وزیر و وزیران قبلا چقدر بوده و بعداً چقدر شده است. چه بسا تا بخواهید رسیدگی بکنید مثل حالا، فرار کرده‏اند و رفته‏اند.
اشراقی- رسول الله وقتی به مدینه تشریف آوردند زمین‏ها را تقسیم کردند و به یک نفری گفتند این اسب را سوار شو و برو تا آنجا که می‏توانی این زمین مال تو ... (نایب رئیس- این بحث‏ها جایش اینحا نیست.)
کیاوش- این کلام امام باقر علیه السلام چیست؟ «المال مال الله یضعه عند الرجل ودائع، و جوز لهم أن یأکلوا قصداً و یشربوا قصداً، و یلبسوا قصداً، و ینکحوا قصداً، و یرکبوا قصداً، و یعودوا بما سوى ذلک على فقراء المؤمنین و یلموا به شعثهم»
کرمی- من آقای کیاوش را خیلی محترم می‏دانم اما عاطفه با فقه دوتا است ایشان از روی عواطف خودش صحبت می‏کند ایشان نمی‏فهمد ملاکات شرعی و فقهی حد دارد. این را توجه بکنید (همهمه چند نفر).
نایب رئیس- آقای پرورش بفرمایید.
پرورش- سلام علیکم، بسم الله الرحمن الرحیم و به نستعین. به یک مسأله باید کاملا توجه داشت و آن این‏که اصولا بین قدرت و غرور رابطه دقیقی هست مخصوصاً که اگر قدرت، قدرت اقتصادی بشود به دنبالش خودآرایی‏ها و خودخواهی‏ها و غرورها برای خود فرد قدرتمند و آن مؤلفه‏های قدرت ایجاد می‏شود و این یک اصل اسلامی هم هست که ما می‏بینیم پیشوایان و رهبران مذهبی شدیداً عمال و کارگزار نشان را با این نکته توجه می‏دادند که ما حساب شما را می‏خواهیم و در نهج البلاغه مخصوصاً امیر المؤمنین بارها به عمالش می‏گفت که برای حسابرسی آماده باشید. برای این‏که توجه بکنیم به اهمیت این اصل ما می‏بیبنیم که در خود قرآن کریم در سوره مبارکه احزاب آنجایی که قدرت به دست مسلمین است که در رأس مخروط و قله هرم قدرت شخصی پیامبر قرار می‏گیرد و قرآن می‏فرماید «وَ أَوْرَثَکُمْ أَرْضَهُمْ وَ دِیَارَهُمْ وَ أَمْوَالهُمْ وَ أَرْضًا لَّمْ تَطُوهَا ...» شما را وارث بر زمین‏ها و سرزمین‏ها و اموالی کردیم و سرزمین‏هایی که در رأس مخروط وقله هرم قدرت شخص پیامبر قرار داد و بیش از هر کس احتمال دارد که مشخص پیامبر و مؤلفه‏های قدرت، از این قدرت اقتصادی و اجتماعی سوء استفاده بکنند. از این جهت شخص رسول که‏
</section>
<section type="page" number="1290">
با توجه به آیات قرآن معصوم است و از خطا مبرا است و از نظر نظام‏نامه زندگی چنین سوء استفاده‏ای را نخواهد داشت بنابراین بیش از هر کس مؤلفه‏های این قدرت احتمال سوء استفاده از قدرت را دارند یعنی زنان پیامبر قبل از هر کس و فرزندان پیامبر و قبل از فرزندان زنان یعنی اولین مؤلفه‏های قدرت یک قدرتمدار قدرت سوء استفاده از این قدرت عظیم اجتماعی و اقتصادی را دارند. از این جهت شما می‏بینید بلافاصله بعد از این آیه که «... وَ أَوْرَثَکُمْ أَرْضَهُمْ وَ دِیَارَهُمْ وَ أَمْوَالهُمْ وَ أَرْضًا لَّمْ تَطُوهَا ...» و توجه دادن به اهمیت این قدرت، قرآن کریم بلافاصله با مؤلفه قدرت سخن می‏گوید و می‏فرماید: «یَأَیهَ‏ا النَّبىُّ قُل لّأَزْوَاجِکَ إِن کُنتُنَّ تُرِدْنَ الْحَیَوهَ الدُّنْیَا وَ زِینَتَهَا فَتَعَالَینَ أُمَتِّعْکُنَّ وَ أُسَرِّحْکُنَّ سَرَاحًا جَمِیلا». ای کسی که در رأس این هرم قدرتی، اگر می‏خواهند در کنار تو هم اکنون بر قله هرم قدرت تکیه زده‏ای و تمام نیروی مسلمین در اختیار تو قرار گرفته است زنان تو اراده بهره‏برداری و سوء استفاده و دنیاگرایی و خودآرایی در کنار این قدرت دارند الان به آنها بگو که بیایید تا طلاقتان بدهم و راه خودتان را بگیرید و بروید. بنابراین بلافاصله مؤلفه قدرت را اینجا از قدرت می‏برد ولی هر کدام از شماها خاضع هستید، فروتن هستید در مقابل خدا و رسول، و هدفتان قیامت است و از این قدرت نمی‏خواهید سوء استفاده بکنید خداوند برایتان اجر زیادی قائل شده است و ظاهراً این‏که قرآن به همین جا اکتفا نمی‏کند در این آیات می‏گوید «یا ایها النبی قل لازواجک» ولی بلافاصله خطاب خود خدا به زنان پیامبر است: «یا نِساءَ النَّبِیِّ مَنْ یَأْتِ مِنْکُنَّ بِفاحِشَهٍ مُبَیِّنَهٍ یُضاعَفْ لَهَا الْعَذابُ ضِعْفَیْن» و چرا شما در کنار این مؤلفه قدرت هستید؟ بنابراین با توجه به این اصل قرآن و با توجه به حسابرسی‏هایی که پیشوایان دین داشتند، امیر المؤمنین از این ابی جاوید داشت، از ابن عباس داشت و حتی به یکی از کارگزارانش می‏گوید که من شنیده‏ام که تو سوء استفاده کردی و اموالی که اختصاص به یتیمان و دردمندان و مستضعفین دارد به نفع خودت برداشته‏ای، آماده حسابرسی باش که اگر چنین است با شمشیری که یک سر تو را به دوزخ خواهد برد، تو را به دوزخ خواهم فرستاد. بنابراین مسأله حسابرسی در کنار قدرت خیلی دقیق است و چون متأسفانه در نظام‏های جاهلی و جاهلیت شاهنشاهی گذشته چنین سوء استفاده‏ها زیاد می‏شد از این جهت وجود چنین اصلی که هیچ‏گونه به مؤلفه‏های قدرت در کنار قدرتمندانی همانند رهبر یا اعضای شورای رهبری و همچنین رئیس‏جمهور، نخست‏وزیر، وزیران و همسر و فرزندان آنان قبل و بعد از خدمت توسط دیوان‏عالی کشور رسیدگی می‏شود.
نایب رئیس- ان شاء الله اصول دیگری هم به عنوان متمم این اصل در آینده می‏آید که بتوانیم آن چیز را که خواسته اسلام است تأمین بکنیم.
پرورش- صبح در کمیسیون جناب خزعلی جمله‏ای را از حضرت علی علیه السلام در نهج البلاغه خطاب به مالک اشتر خواندند تقاضا می‏کنم خودشان اینحا تشریف بیاورند و آن را مجدداً اینجا هم قرائت بفرمایید.
نایب رئیس- آقای خزعلی بفرمایید.
خزعلی- بسم الله الرحمن الرحیم دو فراز از عهدنامه علی علیه السلام به مالک اشتر نقل می‏کنم یکی راجع به خاصان و صاحبان راز نسبت به حکام و والیان، دیگری راجع به خود
</section>
<section type="page" number="1291">
عمال است که صبح خوانده نشد. معیار این است در جاهایی که مظان خیانت و جور است مالک پیشگیری کند. «ثُمَّ انْظُرْ فِی أُمُورِ عُمَّالِکَ فَاسْتَعْمِلْهُمُ اخْتِبَاراً وَ لَا تُوَلِّهِمْ مُحَابَاهً وَ أَثَرَهً فَإِنَّهُمَا جِمَاعٌ مِنْ شُعَبِ الْجَوْرِ وَ الْخِیَانَهِ» تا نیازمایی، مقام مده زیرا اینها مرکز جور و خیانتند برای پیشگیری جور و خیانت دستوری که من می‏دهم اعمال کن، صاحبان بیوت صالحه و کسانی که قدمت در اسلام دارند با روح اسلام آشنا هستند «وَ تَوَخَّ مِنْهُمْ أَهْلَ التَّجْرِبَهِ وَ الْحَیَاءِ مِنْ أَهْلِ الْبُیُوتَاتِ الصَّالِحَهِ وَ الْقَدَمِ فِی الْإِسْلَامِ الْمُتَقَدِّمَهِ فَإِنَّهُمْ أَکْرَمُ أَخْلَاقاً وَ أَصَحُّ أَعْرَاضاً وَ أَقَلُّ فِی الْمَطَامِعِ إِشْرَاقاً ...» از نظر روانی باید پخته شده باشند، قواعد و دستورات اسلام را در جان خود یافته باشند و از دودمانی باشند شریف و شرافت‏های اعتباری، شرافت‏های انسانی، اخلاقی که در مهد اخلاق و دین رشد یافته‏اند با تمام اینها «ثُمَّ تَفَقَّدْ أَعْمَالَهُمْ» به اعمالشان برس «وابعث العیون من اهل الصدق و الوفاء علیهم» اینجا ما گفتیم دیوان‏عالی کشور باید رسیدگی کند که در رأسش فقیه والا باشد. علی علیه السلام می‏گوید «وَ ابْعَثِ الْعُیُونَ مِنْ أَهْلِ الصِّدْقِ وَ الْوَفَاءِ عَلَیْهِمْ» جاسوسانی، خبرگزارانی از اصل صدق (یک نفر از نمایندگان- بازرس، نه جاسوس) بله بازرسانی از اهل صدق و وفا، وارسی‏کننده‏ای راستگو که هیجان او را برنینگیزد، سوابقی با کسی دارد راه و رسمی برایش باز نکند، فقط برای حق «فَإِنَّ تَعَاهُدَکَ فِی السِّرِّ لِأُمُورِهِمْ حَدْوَهٌ لَهُمْ عَلَى اسْتِعْمَالِ الْأَمَانَهِ وَ الرِّفْقِ بِالرَّعِیَّهِ» این وارسی تو در پنهان نسبت به امور آنان ترغیبشان می‏کند بر به کاربردن امانت و لطف به رعیت «وَ تَحَفَّظْ مِنَ الْأَعْوَانِ» از اعوانت بترس، خودداری کن یعنی مراقبشان باش «فَإِنْ أَحَدٌ مِنْهُمْ بَسَطَ یَدَهُ إِلَى خِیَانَهٍ» اگر یکی دستش به عنوان «الْمَذَلَّهِ وَ وَسَمْتَهُ بِالْخِیَانَهِ وَ قَلَّدْتَهُ عَارَ التُّهَمَهِ» او را به پایگاه خواری نصب کن و نام خائن بر او بنه و گردنبند تهمت بر گردنش بیفکن تا برای همه و همه جا به این مطلب شناخته شود. این مال خود عمال که ریشه جور و خیانت است اما خاصان و محرمان راز در آنها است استبداد، استیثار در آنها است، تطاول تجاوز و در آنها است کم انصافی، ریشه این شرور را بکن، دست اینها را نگذار باز شود، اگر دست خیانت به مالی دراز شد که «اجْتَمَعَتْ بِهَا عَلَیْهِ عِنْدَکَ أَخْبَارُ عُیُونِکَ» که اخبار بازرسان و گزارش آنان مطلب را تثبیت کرد «اکْتَفَیْتَ بِذَلِکَ شَاهِداً» اینجا دیگر بینه نمی‏خواهد وقتی ثابت شد اینها چون افراد صادق و اهل وفا بودند همین کافی است «فَبَسَطْتَ عَلَیْهِ الْعُقُوبَهَ فِی بَدَنِهِ» عقوبت را در بدنش فرو بریز یعنی کیفر بده «وَ أَخَذْتَهُ بِمَا أَصَابَ مِنْ عَمَلِهِ» آن‏چه به دست آورده بگیر.
 «ثُمَّ إِنَّ لِلْوَالِی خَاصَّهً وَ بِطَانَهً فِیهِمُ اسْتِئْثَارٌ وَ تَطَاوُلٌ وَ قِلَّهُ إِنْصَافٍ فِی مُعَامَلَهٍ فَاحْسِمْ مَادَّهَ أُولَئِکَ» اسباب و ریشه این استئثار، استبداد، تطاول به مال مردم و کم انصافی در معامله را بکن «بِقَطْعِ أَسْبَابِ تِلْکَ الْأَحْوَالِ وَ لَا تُقْطِعَنَّ لِأَحَدٍ مِنْ حَاشِیَتِکَ وَ حَامَّتِکَ قَطِیعَهً» خاصان حاشیه نشین و خویشان نزدیک را قطعه زمینی مده «وَ لَا یَطْمَعَنَّ مِنْکَ فِی اعْتِقَادِ عُقْدَهٍ تَضُرُّ بِمَنْ یَلِیهَا مِنَ النَّاسِ» زمینی را هم که ممکن است با مردم شریک شود، مده «فِی شِرْبٍ أَوْ عَمَلٍ مُشْتَرَکٍ یَحْمِلُونَ مَئُونَتَهُ عَلَى غَیْرِهِمْ فَیَکُونَ مَهْنَأُ ذَلِکَ لَهُمْ دُونَکَ وَ عَیْبُهُ عَلَیْکَ فِی الدُّنْیَا وَ الْآخِرَهِ» و اگر شرکت کرد از آب برای زمین بیشتر استفاده می‏کند، در لاروبی قنات مؤونه را تحمیل بر آنها می‏کند چون فرزند والی است چون از نزدیکان صاحب قدرت است نگذار چنین شود. سود گوارای این برای اوست، تو بهره‏ای نمی‏بری آنها از پایگاه قدرت تو سوء استفاده کرده‏اند و عیب دنیا و آخرت برای تو باز می‏شود از این قدرتت مگذار استفاده کنند. بنابراین، این برای جلوگیری از استبداد و تطاول و بی‏انصافی‏ها است که در قدرت در خدمت مردم باید باشد نه حاشیه نشینان از آن سوء استفاده کنند و روی همین این اصل ارزنده اسلامی تأسیس شده و لذا گفتیم با رعایت حق، اما چون برادر عزیزمان اشاره‏ای‏
</section>
<section type="page" number="1292">
کرد به روایتی که از ابان بن تغلبه از امام صادق نه از امام باقر، روایتش در اول قرن چهارم و دو ابان ابن تغلبه در قبل از سال 148 رحلت کرده است و بین راوی نزدیک به امام و آن راوی که آن روایت را برای ما نقل می‏کند چندین راوی افتاده است و به این روایت برای یک عمل مستحب هم نمی‏شود استناد کرد تا چه رسد برای مال، البته بحث داریم، فقه غنی شیعه است ولی می‏خواهم بگویم به روایاتی که مرسل است به سقوط چند واسطه که برای عمل مستحبی هم سند نمی‏شود، در امور مهم اسلامی نباید استناد کرد معنی فقه این است، هیچ فقه، هیچ کس، هیچ عمامه به سر به اندازه یک درهم حاضر نیست حقی را پایمال بکند، کسی که پشتیبان متطاول و سرمایه‏دار باشد فقیه که هیچ، مسلمان هم نخواهد بود ولی نباید به روایتی که ضعیف است استناد بکنیم. (هاشمی‏نژاد- دلالت هم ندارد.) این در پانزدهم «بحار» آمده از عیاشی در اول قرن چهارم عن ابان بن تغلب عن الصادق علیه السلام، امام صادق در سال 148 رحلت کرده و ابان قبل از ایشان از دنیا رفته است از قرن چهارم به نیمه اول قرن دوم روایات افتاده است روایت قابل استناد نیست.
نایب رئیس- اصل 110 برای رأی‏گیری قرائت می‏شود.
اصل 110 (اصل یکصد و چهل و دوم)- دارایی رهبر با اعضای شورای رهبری، رئیس‏جمهور، نخست وزیر، وزیران و همسر و فرزندان آنان قبل و بعد از خدمت توسط دیوان‏عالی کشور رسیدگی می‏شود که برخلاف حق افزایش نیافته باشد.
نایب رئیس- لطفاً برای گرفتن آراء گلدان‏ها را نزد دوستان ببرید.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه اخذ رأی را اعلام می‏کنم، عده حاضر در جلسه هنگام رأی‏گیری پنجاه و هشت نفر، تعداد کل آراء پنجاه و هشت رأی، آراء موافق پنجاه و یک رأی، آراء مخالف سه رأی، آراء ممتنع چهار رأی، اصل 110 تصویب شد، تکبیر (حضار سه مرتبه تکبیر گفتند).
10- پایان جلسه‏
نایب رئیس- طبق قرار فردا صبح ساعت هشت جلسه بررسی داریم و ساعت ده و نیم جلسه علنی تشکیل می‏شود. این جلسه را ختم می‏کنیم.
 (جلسه ساعت هجده و هشت دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="1293">
<section type="session" number="48" title="جلسه چهل و هشتم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت ده و نیم روز بیست و ششم مهر ماه 1358 هجری شمسی برابر با بیست و ششم ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="7">
فهرست مطالب:
1- اعلام رسمیت جلسه و بیانات آقای دکتر بهشتی مبنی بر اظهار تأسف از چهلمین روز درگذشت مفسر کبیر قرآن و مجاهد نستوه مرحوم آیت الله سید محمود طالقانی‏
2- طرح و تصویب اصل 111 (اصل یکصد و سی و ششم)
3- طرح و تصویب اصل 112 (اصل یکصد و سی و هشتم)
4- طرح و تصویب اصل 113 (یکصد و سی و هشتم)
5- طرح اصل 114
6- قرائت اسامی غایبین و دیرآمدگان جلسه قبل‏
7- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="1295">
1- اعلام رسمیت جلسه و بیانات آقای دکتر بهشتیمبنی بر اظهار تأسف از چهلمین روز در گذشت مفسر کبیر قرآن و مجاهد نستوه مرحوم آیت الله سید محمود طالقانی‏
نایب رئیس- بسم الله الرحمن الرحیم. امروز مصادف است با چهلمین روز فقدان عالم بزرگ ومجاهد سخت‏کوش و نستوه و عضو پرارزش مجلس خبرگان مرحوم آیت الله طالقانی طاب ثراه. مردم ما در این چند روز به این مناسبت در دانشگاه‏ها و در مساجد، در مؤسسات دولتی و خصوصی در تهران و شهرستان‏ها و در سطح کشور مراسم تجلیل و یادبود و قدردانی برپا داشتند و دوستان ما به دلیل احساس تعهد و مسؤولیت و زودتر به پایان رساندن کار بررسی قانون اساسی کمتر توفیق پیدا کردندکه در این جلسات شرکت کنند.
ما امروز عصر کارمان را به این مناسبت تعطیل می‏کنیم تا دوستان بتوانند در مجالسی که امروز و امشب تشکیل می‏شود شرکت کنند و در آغاز این جلسه هم یاد این برادر بزرگ و عزیز را گرامی‏می‏داریم و از همه ملت و همه دوستان مرحوم آیت الله طالقانی و به خصوص از نسل جوان تحصیل کرده و آگاه و مبارز می‏خواهیم در این لحظه حساس تاریخی به نقشه شومی که استعمار اروپایی و آمریکایی و اسرائیلی برای جنگ اعصاب، جنگ روانی، مشکل‏تراشی، آتش‏افروزی و توطئه در گوشه و کنار کشور طرح کرده و اجرایش را آغاز کرده‏اند این قشرها و همه قشرهای دیگر همچنان با هم، هم‏فکر و هم‏پیمان و همراه باشند و منتظر آن ننشینیم که حتماًیک وحدت شکل یافته و سازمان یافته به داد این پیوند ضروری انقلابی ما برسد. ما در طول انقلاب بدون این‏که تشکیلاتی داشته باشیم وحدت داشتیم، همرزمی‏داشتیم. وحدت تشکیلاتی طول می‏کشد، مراحلی را باید پشت سر بگذاردکه ان شاء الله به وحدت تشکیلاتی هم خواهیم رسید و با اخلاص در نیت و با اخلاص در عمل و فائق آمدن بر هرگونه خودخواهی و خودمحوری و خودپرستی بر همه مشکلاتی که تاکنون مانع شده است ما یک نوع وحدت تشکیلاتی بزرگ داشته باشیم پیروز خواهیم شد ولی تا رسیدن به آن روز آیا راهی جز حفظ همان پیوند و همان وحدت که بر گرد محور رهبری و شعارهای مشترک است، راهی دیگر داریم؟ هرگز نه.
این رهنمود رهبر انقلاب و امام امت حضرت آیت الله العظمی خمینی و نیز عشق و آرمان مرحوم آیت الله طالقانی بود و همه علمای متعهد و مبارز هم یک چنین عشق و آرمانی داشته‏اند و دارند و مردم ما وروحانیت ما و گروه‏های مختلف ما به خوبی می‏توانند این وحدت و یکپارچگی را حفظ کنند و انقلاب شکوهمندمان را از آسیب‏های گوناگون مصون نگه دارند و خداوند تا زمانی که در راه او هستیم یار ما است و از خداوند متعال برای همه‏مان و همه ملت ایران توفیق می‏خواهیم و برای مرحوم آیت الله طالقانی اجر فراوان و رحمت و مغفرت واسعه آرزو می‏کنیم و برای تکریم و احترام ایشان به مناسبت چهلمین روز درگذشت او خوب است به پا خیزیم و سوره‏
</section>
<section type="page" number="1296">
حمد و سوره توحید را تلاوت کنیم.
 (در این هنگام کلیه حضار در مجلس در حال قیام به تلاوت سوره حمد و سوره توحید پرداختند.)
دکتر شیبانی- فردا هم به همین مناسبت در دانشگاه مراسم چهلمین روز ایشان برقرار است که بنده خواستم تذکر بدهم چنان‏چه دوستان مایل باشند به نمایندگی از طرف مجلس خبرگان می‏توانند شرکت کنند.
نایب رئیس- بسیار خوب، بله فردا ساعت ده و نیم دوستان می‏توانند در این مراسم شرکت کنند. خوب، دستور جلسه امروز اصل 111 است.
کرمی- اگر عده ما امروز، همین است ممکن است در رأی‏گیری برای اصول به اشکال و تکلف برخورد کنیم.
نایب رئیس- ما درباره این اصل بحث کردیم و آقایان هم موافق بودند و اشکالی در این باره نمی‏بینیم و اگر احیاناً بعضی از آقایان اشکالی داشتند ان شاء الله در هفته آینده رفعش می‏کنیم.
2- طرح و تصویب اصل 111 (اصل یکصد و سی و ششم)
نایب رئیس- آقای آیت لطفاً اصل 111 را بخوانید.
اصل 111- هر گاه نخست‏وزیر بخواهد وزیری را عزل کند و وزیر دیگری را به جای او برگزیند باید این عزل و نصب با تصویب رئیس‏جمهور باشد و برای وزیر جدید از مجلس رأی اعتماد بگیرد، ولی هر گاه پس از ابراز اعتماد مجلس به دولت، نیمی از اعضای هیأت وزیران تغییر کند، دولت باید مجدداً از مجلس تقاضای رأی اعتماد کند.
نایب رئیس- خوشبختانه دیروز مفصلًا در جلسه گروه‏ها درباره این اصل بحث کردیم و سعی می‏کنیم با وقت کمی که داریم زودتر به رأی بگذاریم.
تهرانی- البته، به شرط این‏که آقایان دیگر حرفی نزنند چون همه این را تصویب کرده‏اند و اطلاع کافی از آن دارند.
نایب رئیس- بله منظور ما هم همین است، آقای رحمانی بفرمایید.
رحمانی- هر گاه در ابراز اعتماد مجلس به دولت نیمی از وزیران تغییر کنند، دولت باید از مجلس مجدداً تقاضای رأی اعتماد بکند و این در صورتی است که یکباره نیمی از وزرا کنار رفته باشند و اما اگر یک یک کنار بروند و با کنار رفتن یک یا دو نفر از آنها و گرفتن رأی اعتماد و مجلس را موافق کردن، احتیاج به رأی مجدد نخواهد داشت.
نایب رئیس- آقای مکارم بفرمایید. (مکارم شیرازی- آقا این کلمه «ولی» غلط است و این جمله استدراکی نمی‏شود باید ...) اگر در حالت قبلی رأی اعتماد به کلی از دولت لازم نبود می‏گوییم فرمایش درست است اما این فرق دارد و «ولی» می‏خورد. آقای حسینی بفرمایید. (مکارم‏
شیرازی- این عبارت دراز را بردارید وعبارت کوتاه‏تری به جایش بگذارید عزل ونصب‏
وزراء ...) جمله می‏خورد آقا، آقای حسینی هاشمی بفرمایید
حسینی هاشمی- در حالی که همه وزیران در برابر مجلس شورای ملی هستند آن وقت عزل یک وزیر نالایق به امضای رئیس‏جمهور منوط شده است و اگر بخواهد برای تضعیف موقعیت نخست‏وزیر استفاده بکند عزل یک وزیر را امضا بکند و آن وقت در کار دولت یک‏
</section>
<section type="page" number="1297">
نارسایی پیش بیاید و منجر به استیضاحش بشود. این اصل یک چنین جای پایی را برای رئیس‏جمهور باقی می‏گذارد و بنابراین عزل لازم ندارد خصوصا با تصویبی که دیروز شد
نایب رئیس- نتیجه‏اش این می‏شود که یک وزیر لایقی را اگر نخست‏وزیر بخواهد عزل بکند و چون رئیس‏جمهور مسؤول است و قوه اجراییه است بخواهد نگهش بدارد، آقای فاتحی‏
بفرمایید.
فاتحی- بنده هم می‏خواهم همان مطلبی را که آقای حسینی فرمودند عرض کنم که اگر نخست‏وزیر بخواهد اشخاص صالحی را انتخاب بکند و به اطلاع رئیس‏جمهور برساند این باز دیکتاتوری ایجاد می‏کند که تمام امور را به دست رئیس‏جمهور بسپاریم. این دیگر لزومی ندارد زیرا کسی که نخست‏وزیر را انتخاب کرده اختیار را هم به دست او داده است، بنابراین برای رفع این دیکتاتوری خوب است که هم عزل وهم نصب به اطلاع رئیس‏جمهور برسد.
نایب رئیس- ما این را قبلا رأی گرفتیم و تصویب شد. آقای منتظری.
منتظری- عرض بنده این است که قبلا گفتیم رئیس‏جمهور در نصب دخالت دارد ولی در
عزل دخالتی ندارد و وقتی که ما گفتیم عزل هم باید عزل هم باید به تصویب او برسد معنایش این است که او را هم در این کار دخالت داده‏ایم چون در نصب دخالت داشت ولی در عزل دخالت نداشت.
نایب رئیس- بسیار خوب آقای تهرانی بفرمایید.
تهرانی- عرض بنده این است که حرف‏ها زده شده و تکرارش باعث اتلاف وقت است.
نایب رئیس- بله، نظر ما هم همین است، آقای مقدم مراغه‏ای بفرمایید.
مقدم مراغه‏ای- بنده مطالبی دارم که تصمیم دارم به عنوان مخالف صحبت کنم.
نایب رئیس- به عنوان مخالف؟ بفرمایید صحبت کنید.
مقدم مراغه‏ای- به نام خدا- البته این‏که بعضی از آقایان فرمودند بنده گاهی می‏آیم و گاهی نمی‏آیم درست است ولی آن‏چه اهمیت دارد متن قانون اساسی است.
رشیدیان- اگر اهمیت دارد پس چرا جناب‏عالی صبح‏ها نمی‏آیید و ظهر می‏آیید، اهمیتش آن‏
موقعی است که صبح‏ها هم تشریف بیاورد.
یزدی- بله- اشکال کار هم در همین است که آقا صبح‏ها تشریف نمی‏آورند که در جلسه‏
مشترک شرکت کنند و نتیجتا مطلب برای ایشان کاملا روشن نیست. (همهمه نمایندگان)
نایب رئیس- اقا اجازه بدهید، آقای مراغه‏ای بفرمایید.
مقدم مراغه‏ای- خود آقایان می‏فرمایند میلیون‏ها خرج می‏شود تا این نظرات بین مردم پخش بشود، فرض بفرمایید بنده هم یکی از افراد هستم مثل سایر مردم بنده می‏خواهم اینجا آگاه بشوم. عرض بنده این است آن کادر مشخص بدون این‏که یک برنامه‏ای روشن را تنظیم بکنیم که ما از رئیس‏جمهور چه می‏خواهیم؟ از دولت و از قوه قضاییه چه می‏خواهیم؟ سیاست کلی را در نظر داشته باشیم. ما به جز یک اصولی را که مخصوصا گاهی اوقات هم باعجله تصویب می‏کنیم باید آن مسأله اساسی و اصولی را در نظر بگیریم. بنده به نکات و جمله‏بندی و این چیزها کاری ندارم ما باید ببینیم آیا به اصل تفکیک قوا که خواه و ناخواه این هیأتی را که بنده می‏بینم یعنی این قوانین و اصولی را که پشت سر هم تنظیم می‏شود ملهم از اصل تفکیک قوا است این اصل تفکیک قوا اینجا رعایت نشده است. شما یک دولت را می‏سازید، این دولت یک مسؤولیتی دارد و در کنارش هم یک قوه مقننه وجود دارد و بعد می‏گویید وزیر را عزل کرد. اولا شما این اختیار را به رئیس دولت می‏دهید ولی به عقیده بنده نمی‏شود وزیر را
</section>
<section type="page" number="1298">
عزل کرد، حالا قبول کردیم که عزل کرد، شما می‏گویید این وزیر بعدی که می‏آید باید با تصویب مجلس باشد چرا؟ هیچ لزومی‏ندارد، اگر به نخست‏وزیر رأی اعتماد داده‏اند بعد هم می‏گویید اگر نصف بیشترش عوض شد رأی اعتماد بگیرند آن درست است ولی شما رئیس دولت را در مقابل قوه مقننه ضعیف می‏کنید الان ما نه با قوه قضاییه دوستی داریم و نه با قوه مجریه دشمنی، پس فردا قوه مجریه یعنی آن قوه‏ای که می‏خواهد این مملکت را اداره بکند، شما به نخست‏وزیر این اختیارات را می‏دهید، یعنی این محدودیت را برایش قائل می‏شوید که اگر بخواهد وزیری را انتخاب بکند باید با نظر مجلس باشد، این کارش پیشرفت نمی‏کند شما وقتی دولت یعنی قوه مجریه را در مقابل قوه مقننه ضعیف می‏کنید این معنایش این است بعدا اشکالاتی پیش بیاید که اثرش معلوم خواهد شد و هزارگونه گروکشی خواهند کرد. بنده نه تنها در این باره عرض می‏کنم بلکه مقصودم این است که به یک یک این اصولی که تصویب می‏کنید توجه بفرمایید که فکر این را نکنید که دولتی که در آینده میاید همان دولت طاغوتی است که باید ان را کاملا محدودش کرد، این یک دولتی است که می‏خواهید یک برنامه بزرگ و صحیحی را اجرا بکند و اگر وقتی رئیس دولت خواست وزیری را عوض بکند احتیاجی نیست که بر آن وزیر خاص از مجلس نظر بخواهد. به عقیده بنده عزل و عوض کردن وزیر باید با تصویب رئیس‏جمهور باشد مانعی ندارد ولی اگر برای عوض کردن وزیری بخواهند از مجلس رأی اعتماد بگیرند این اختلاف انداختن بین قوه مقننه و قوه مجریه است و این دخول دو طرف در یکدیگر است که در آینده مشکلاتی برای مملکت ایجاد خواهد کرد. نایب رئیس- یعنی عبارت را این‏طور بنویسیم که «ولی در اموری که به تصویب هیأت وزیران می‏رسد و وزرا مسؤولیت مشترک دارند». (خامنه‏ای- همین، مشخص هم بنویسیم عیبی ندارد) معنی ندارد باید بنویسیم وزرا مسؤولیت مشترک دارند اگر دوستان موافقند بنویسیم. (عده‏ای از نمایندگان- موافقیم) آقای اکرمی بفرمایید. (اکرمی- قسمت اول را که توضیح دادند، اصلاح عبارتی لازم است.) یعنی «در برابر مجلس» بیایید جلوتر؟ هر یک از وزیران در برابر مجلس ... به نظر می‏رسد این هم خوب نیست و باید این‏طور باشد «هر یک از وزیران نسبت به وظایف خاص خویش در برابر مجلس مسؤول است.» این منسجم است. آقای مکارم بفرمایید. (مکارم- بنده موافق هستم.) من لیست سؤالات را بستم. آقای موسوی جزایری بفرمایید.
موسوی جزایری- منشاء این مسؤولیت مشترک این است که هیأت وزیران مشترک تصویب کرده‏اند، در حالی که مسؤولیت به دنبال وظیفه انجام است یک وزیر خاصی موظف بوده است این کار را انجام بدهد و غلط انجام داده است.
نایب رئیس- به استناد تصویب‏نامه هیأت دول ... (موسوی جزایری- یک مرتبه آن‏طور است و یک مرتبه هم مطابق با تصویب‏نامه انجام داده است.) حالا عبارت هم که عوض شد. (موسوی جزایری- عبارت نمی‏گوید که تصویب غلط باشد، ممکن است که تصویب درست بوده ولی انجامش غلط بوده است) نه، این رانمی‏رساند. (رحمانی- عبارت غلط است.)
صافی- عبارت غلط است، ظاهر این است که علت مسؤولیت تصویب هیأت وزیران است در حالی که علت مسؤولیت یا تصویب غلط باید باشد، یا تخلف از تصویب.
</section>
<section type="page" number="1299">
نایب رئیس- اگر بخواهیم صریح‏تر باشد باید بنویسیم «ولی در اموری که به استناد تصویب هیأت وزیران انجام می‏شود، وزرا مسؤولیت مشترک دارند».
دکتر قائمی- اصلا مفهوم عوض شد اصل نمی‏خواست این را بگوید. (نایب رئیس- چرا؟) ما می‏خواستیم بگوییم تصویب‏نامه‏ای که در هیأت وزیران تصویب می‏شد، در آن مورد وزراء مسؤولیت مشترک دارند، در اجرا که جای بحث نیست، هر وزیری یک مسؤولیتی دارد.
نایب رئیس- این‏که ما می‏گوییم مسؤول یک تصویب‏نامه هستند یعنی چه؟ یعنی اگر کسی به استناد این تصویب‏نامه کاری کرد و بعد معلوم شد خلاف است، مسؤولیت مشترک دارند یعنی عمل مسؤولیت می‏آورد. حالا آقای ایت به عنوان مخالف و آقای مکارم به عنوان موافق صحبت می‏کنند و بعد رأی می‏گیریم.
دکتر ایت- من در جلسه کمیسیون مشترک هم با این اصل مخالفت کردم، در قسمت اول که «هر یک از وزیران مسؤول وظایف خاص خویش در برابر مجلس است» مخالفتی نیست ولی در قسمت دوم ما دایره مسؤولیت مشترک را خیلی محدود کردیم فقط «در اموری که به تصویب هیأت وزیران می‏رسد» و این مفهوم مسؤولیت مشترک در حقوق امروزی نیست، دامنه مسؤولیت مشترک از این وسیع‏تر نیست و قانون اساسی سابق در مورد مسؤولیت مشترک جامع‏تر است و من اصل مربوطه را بعدا می‏خوانم، برای این‏که اموری در مملکت می‏گذرد و احتیاجی هم نیست که به تصویب هیأت وزیران برسد ولی مسؤول، همه وزرا هستند. آن دفعه هم مثال زدم در فلان وزارت‏خانه شکنجه می‏کنند، این مخصوص وزیر دادگستری است ولی وزیر راه هم که اطلاع دارد که دارند شکنجه می‏دهند، مسؤول است. بعضی‏ها جواب دادند که همه ملت مسؤول هستند ولی این فرق می‏کند، یک دانشجو هم مسؤول است ولی او چکار می‏تواند بکند؟ جز اعتراض، ولی وزیر می‏تواند استعفا بدهد یا در هیأت وزیران مطرح کند و هزار کار می‏تواند بکند. مثال دیگری می‏زنم، آقای هویدا نخست‏وزیر بود، نخست‏وزیر غیر قانونی، این آقا می‏آید یک کسی را به وزارت راه منسوب می‏کند، خود این پذیرفتن وزارت مسؤولیت دارد، چون غیر قانونی بوده است. به هر حال من معتقدم به این صورت که در قانون اساسی سابق بوده و کامل‏تر است نوشته بشود «وزرا علاوه بر این‏که به تنهایی مسؤول مشاغل مختصه وزارت خود هستند، به هیأت اتفاق نیز در کلیات امور در مقابل مجلس مسؤول و ضامن اعمال یکدیگرند». (یکی از نمایندگان خطاب به دکتر ایت- سند شرعی ندارد، هم غیر شرعی است، هم غیر قانونی.
کرمی- مخالف شرع و حقوق و همه چیز است.
نایب رئیس- آقای مکارم شیرازی بفرمایید.
مکارم شیرازی- بسم الله الرحمن الرحیم. آن‏چه در این اصل نوشته شده هم با موازین منطقی می‏سازد وهم شرعی بلکه بعضی از دوستان قیودی هم به آن اضافه کردند برای این‏که جنبه شرعی و منطقی آن روشن‏تر بشود وخلاصه مطلب این است که اگر ما خودمان کاری انجام دادیم مسؤولیم اگر دوتایی کاری را تصویب کردیم، دوتایی مسؤولیم، اما اگر بنده با دیگری نه کار مشترکی انجام دادم و نه آن را تصویب کردم، در مقابل کار او نه منطقا مسؤولم و نه شرعاً. اصل شرعی «وَلَا تَزِرُ وَازِرَهٌ وِزْرَ أُخْرَى» یک اصل مسلم اسلامی است که هیچ کس مسؤول گناه و کار دیگری نیست ومسأله مورد بحث علاوه بر این‏که شرعی هست منطقی هم هست.
مکارم شیرازی- بسم الله الرحمن الرحیم. آن‏چه در این اصل نوشته شده هم با موازین منطقی می‏سازد و هم شرعی بلکه بعضی از دوستان قیودی هم به آن اضافه کردند برای این‏که جنبه شرعی و منطقی آن روشن بشود و خلاصه مطلب این است که اگر ما خودمان کاری انجام دادیم مسؤولیم اگر دوتایی کاری را تصویب کردیم، دوتایی مسؤولیم، اما اگر بنده با دیگری نه کار مشترکی انجام دادم و نه آن را تصویب کردم، در مقابل کار او نه منطقاً مسؤولم و نه شرعاً. اصل شرعی «وَلَا تَزِرُ وَازِرَهٌ وِزْرَ أُخْرَى» یک اصل مسلم اسلامی است که هیچ کس‏
</section>
<section type="page" number="1300">
مسؤول گناه و کار دیگری نیست و مسأله مورد بحث علاوه بر این‏که شرعی هست منطقی هم هست.
وقتی می‏توانند پای مرا به ماجرایی بکشند که من در آن ماجرا به نحوی شرکت داشته باشم یا در تصویبش یا در انجامش یا در هر دو، اما وقتی به هیچ نحو شرکتی نداشته باشم معنی ندارد. ثانیاً در مورد این مسأله آن‏طوری که آقای ایت پیشنهاد می‏کنند که وزرا حتی در آن کارهایی هم که تصویب مشترکی نداشته و بلکه در حدود صلاحیت یک وزارت‏خانه معینی بوده و خودش به مسؤولیت خودش انجام داده، باید مسؤولیت مشترک داشته باشند، این احتیاج به دو چیز دارد یا یک علم غیب یا یک سلسله مأموردر همه وزارت‏خانه‏ها. این‏که از کجا بفهمد که در فلان وزارت‏خانه جزییات کار چگونه است؟ یا باید علم غیب داشته باشد یا در همه وزارت‏خانه‏ها مأمور داشته باشد که همه‏ی کارهای آنها را به او گزارش بدهند تا بتواند اعتراض بکند. و اما این‏که فرمودند در اصل قوانین اساسی پیشین بوده، اتفاقاً یکی از نقاط ضعف قانون اساسی قبلی همین بوده که اینها آمدند یک مسؤولیت بی‏دلیل را بر دوش کسی گذاشته‏اند. و اما این‏که ایشان قیاس کردند به این‏که اگر یک نخست‏وزیر غیر قانونی مثل هویدا از دیگری دعوت کرد نباید بپذیرد، این مربوط به این بحث نیست و قیاس مع الفارق است. (دکتر ایت- شکنجه را هم جواب بدهید) آن را هم عرض می‏کنم، در آن مورد اساس مسأله غلط است و نخست‏وزیر غیر قانونی است و نباید دعوت وزارت او را بپذیرد بحث ما در جایی است که نخست‏وزیر قانونی است، وزارت هم قانونی است و دعوت راهم پذیرفته است، پای تصویب‏نامه را هم امضاء نکرده است، چه بسا خبر هم ندارد یا خبر دارد، این چه مسؤولیتی دارد؟ و اما این‏که فرمودند شکنجه‏هایی ممکن است در جاهای دیگر بشود، البته اگر شکنجه‏ای مثلًا در یک تشکیلاتی یا وزارت‏خانه‏ای بشود، وزیر پست و تلگراف که باخبر شده باید اعتراض بکند، باید داد بزند، باید در هیأت وزیران مطرح بکند، اما این غیر از این است که او مسؤول شکنجه‏هاست. این مبتنی بر موازین امر به معروف و نهی از منکر است منتهی این وزیر یک قدرت بیشتری دارد. نایب رئیس- بفرمایید به عنوان وسیله‏ای برای نهی از منکر باید تهدید به استعفا هم بکند. مکارم شیرازی- همین را می‏خواستم عرض کنم، از باب این‏که او در هیأت وزیران است قدرت بیشتری برای نهی از منکر دارد هم می‏تواند افشاگری بکند وهم می‏تواند در هیأت وزراء بهتر تهدید بکند و هم تهدید به استعفا بکند اگر نکرد، مسؤول این است که نهی از منکر نکرده است نه مسؤول این‏که شکنجه‏گر است واگر در محاکمه شکنجه‏گر او را هم بیاورند کنار شکنجه‏گر بنشانند و محاکمه‏اش بکنند.
دکتر ایت- مسؤولیت جزایی نیست، سیاسی است یعنی مجلس می‏تواند از او سؤال بکند.
نایب رئیس- بنده دو تذکر دارم یکی این‏که همان‏طور که قبلًا سؤال کردم که اگر دوستان مطلبی دارند بفرمایند و با توضیحاتی که بعضی از آقایان دادند مطلب روشن شد و تذکر دادند که کاملًا دقت بشود که روی کیفیت صحیحی باشد. خوب این روشن شد که همان‏طور که دوستان قبلًا تذکر دادند برادرمان آقای مراغه‏ای چون در جلسه بحث گروه‏ها نبودند، حالا این مطلب را مطرح می‏کنند عیبی ندارد که مطالبشان را حالا بفرمایند و ملت هم بشنوند تا بعد هم توضیح داده بشود ولی این‏که ایشان فرمودند من هم یکی از افراد ملت شما هستم‏
</section>
<section type="page" number="1301">
باید از این فرصت بزرگی که ملت به شما داده صبح اول وقت در جلسه گروه‏ها تشریف بیاورید و به تفصیل در جریان بحث‏ها و صحبت‏ها قرار بگیرید، چون حیف است که شما از این فرصت‏ها استفاده نکنید و بعد بخواهید مثل دیگران این بیانات برایتان تکرار بشود، آن‏هم طبعاً فشرده‏تر چون اینجا منظور ما از این برنامه هم همین بود که مطلب فشرده‏تر صحبت بشود.
مقدم مراغه‏ای- رئیس باید بی‏طرف باشد، جناب‏عالی با این فرمایشات‏تان جانب‏گیری کردید و بنده هم مجبور شدم متذکر شوم.
نایب رئیس- متشکرم، البته رئیس باید بی‏طرف باشد یعنی طرف کسی را نگیرد تا عدالت را رعایت کرده باشد رئیس باید طرفدار عدل وحق باشد، ولی مصلحت ایجاب می‏کند که دوستان عزیز روزها اول وقت تشریف بیاورند تا در جریان بحث‏ها قرار بگیرند و اظهار نظر بنمایند و چه بسا ممکن است انجا کمک کنند بنابراین من به اعتبار وظیفه مسؤولیتم عرض کردم.
دکتر ضیائی- اگر آن‏طور باشد می‏شود وکیل یعنی وقتی آقای مراغه‏ای و یا آقای فلان بنده را وکیل کردند می‏شود مثل خودشان.
نایب رئیس- بله، حالا یک مخالف صحبت کرده و یک موافق هم می‏تواند صحبت بکند، آقای تهرانی بفرمایید. (تهرانی- بنده اسم نوشته بودم که به عنوان موافق صحبت بکنم.) بلی نوبت شما محفوظ است بفرمایید.
تهرانی- بسم الله الرحمن الرحیم. با حذف مقدمات بنده می‏خواهم خدمت آقایان عرض کنم که در هیچ یک از اصول گذشته عنوان تفکیک قوا نداشتیم حتی به نظر بنده اسلامی نیست البته قوا ربط لازم دارد و باید هماهنگ باشد، با هم ارتباط داشته باشند، اما این‏که تفکیک بشوند این موضوع نیست. همه ما در حکم واحدیم، ما همه «المسلمون ید واحد» همه ما «کلکم راع و کلکم مسؤول عن رعیته» این تفکیک قوا از غرب آمده و به نظر ما صحیح نیست بنده می‏خواهم به عنوان موافق به اشکال ایشان جواب بدهم. اشکال آقا تنها در این بود که همه این اصل را قبول داشتند وتنها در این مسأله بود که وقتی یک وزیر نصب می‏شود دیگر لازم نیست مجلس شورای ملی درباره این وزیر رأی اعتماد بدهد و استدلالشان هم به تفکیک قوا بود. اولًا ما تفکیک قوا را قبول نداریم و ثانیاً چرا شما می‏گویید باید از اول رأی اعتماد را از مجلس بگیرد؟ خیر، رئیس‏جمهور و نخست‏وزیر، وزرا را تعیین می‏کنند و از اول هم لازم نیست رأی اعتماد از وکلای ملت بگیرند و در ابتدا هم که می‏گوییم هیأت دولت وقتی تعیین شد وکلای مجلس هم باید رأی اعتماد بدهند باز منجر به این می‏شود که اینها بتوانند با هم همکاری کنند یعنی وکلای مجلس اینها را بشناسند و اینها وکلای مجلس را بشناسند و خودشان را مسؤول بدانند و اگر احتیاج به رأی اعتماد از مجلس نباشد آن وقت وزرا هم خودشان را در مقابل مجلس مسؤول نمی‏دانند و مجلس نمی‏تواند آنها را استیضاح بکند. همان حرفی که در اول هست در بقا هم هست، چون انتصاب وزیر را هم باز باید مجلس به آن رأی اعتماد بدهد و تصویب بکند چون مجلس در آینده باید استیضاح کند و در آینده خودش را در مقابل مجلس مسؤول بداند، پس بر فرض که تفکیک قوا هم بگوییم بر فرض از جهت این‏که اینها با هم کلاف بشوند، هماهنگ بشوند و با هم ارتباط داشته باشند و مجلس استیضاح بکند و این خودش را در برابر مجلس مسؤول بداند برای یک وزیر هم رأی اعتماد لازم است، والسلام.
نایب رئیس- بسیار خوب، آقای طاهری بفرمایید.
</section>
<section type="page" number="1302">
طاهری اصفهانی- بنده یک اشکالی دارم و آن این است که عزل یک وزیر از طرف نخست‏وزیر آیا این به تصویب رئیس‏جمهور نیاز دارد یا نه؟
نایب رئیس- بسیار خوب، آقای تهرانی سؤال ایشان را پاسخ بفرمایید.
تهرانی- اشکالی را که ایشان فرمودند این است که اینها با هم همکارند و چون همکار یکدیگر هستند ممکن است نظر رئیس‏جمهور این باشد که این وزیر خوب می‏تواند کار بکند و قهراً با یکدیگر مشاوره و هم‏فکری می‏کنند و اگر دیدند که لازم است باقی باشد که نگه می‏دارند ولی عزلش می‏کنند. (همهمه نمایندگان)
نایب رئیس- آقا اجازه بدهید موافق و مخالف صحبت کردند و نظر بنده این است که این را به رأی بگذاریم. ما به همین کیفیتی که است این را به رأی می‏گذاریم اصل 111 را می‏خوانم و به همین مناسبت لیست را بستم که دیگر دوستان برای صحبت کردن نوبت نگیرند.
منتظری- شما به تضاد قائل نیستید آقای بهشتی؟ ما جلوتر گفته‏ایم رئیس‏جمهور در عزل‏
وزرا دخالتی ندارد، در صورتی که عزل وزرا هم باید به تصویب او برسد.
نایب رئیس- من دوست ندارم خارج از رویه صحبتی بشود ولی چون آقای منتظری یک سؤالی را خطاب به من فرمودند، من هم خیلی کوتاه پاسخ می‏دهم. ما جلوتر گفتیم که عزل دولت مستقیماً به دست رئیس‏جمهور نیست ولی وقتی دولتی که رئیس‏جمهور قبلًا سر کار آورده هنوز سر کار است و حالا می‏خواهد یکی از عوامل اجراء را عوض بکند، می‏گوییم چون این به اعتبار اعتماد قبلی رئیس‏جمهور و به اعتبار اعتماد قبلی مجلس سر کار است، حالا که می‏خواهد یک مهره اصلی را عوض بکند، باید این دو اعتماد را جلب بکند یعنی هم اعتماد رئیس‏جمهور را و هم اعتماد مجلس را، حالا اگر این بخواهد در عزلش آزاد باشد نتیجه این می‏شود که رئیس‏جمهور باید از دست رفتن یک مهره مفید را تحمل بکند و وقتی کس دیگری جایش آمد، بگوید چاره‏ای ندارم، حالا دیگر قبول می‏کنم، این بود که به نظر ما رسید این‏طور تنظیم شود بهتر است. (منتظری- این تضاد ندارد؟) خیر آن در موردعزل کل دولت است. (منتظری- کل با یکی هیچ فرقی نمی‏کند.) (طاهری اصفهانی- از مجلس برای عزل رأی نمی‏گیرد؟)
مجلس که رأی اعتماد می‏خواهد بدهد. (طاهری اصفهانی- برای عزل عرض می‏کنم.) آن خیلی فرق دارد من توضیح می‏دهم، رئیس‏جمهور به عنوان رئیس قوه مجریه باید در این کار دخالت کند، بنابراین پیوند رئیس‏جمهور با دولت مطرح است و گفتیم که مسؤولیت همه کارهای اجرایی کشور به عهده رئیس‏جمهور است و او در برابر ملت مسؤول است بنابراین، این ویژگی که برای رئیس‏جمهور قائل شدیم به اعتبار این بخش است. حالا اصل 111 را به رأی می‏گذاریم.
اصل 111 (اصل یکصد و سی و ششم)- هر گاه نخست‏وزیر بخواهد وزیری را عزل کند و وزیر دیگری را به جای آن بگزیند باید این عزل و نصب با تصویب رئیس‏جمهور باشد و برای وزیر جدید از مجلس رأی اعتماد بگیرد، ولی هر گاه پس از ابراز اعتماد مجلس به دولت نیمی از اعضاء هیأت وزیران تغییر کند، دولت باید مجدداً از مجلس تقاضای رأی‏
اعتماد کند.
لطفاً رأی بگیرید.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری، عده حاضر هنگام اخذ رأی پنجاه و هفت نفر، تعداد
</section>
<section type="page" number="1303">
کل آراء پنجاه و هفت رأی، آراء موافق چهل و هشت رأی، آراء مخالف یک رأی، آراء ممتنع هشت رأی، بنابراین تصویب شد، تکبیر (حضار سه مرتبه تکبیر گفتند)
کرمی- کلیه اصول باقی باید به نحو اعجاز تصویب شود. آقایان می‏روند بیرون و رأی کم می‏شود.
نایب رئیس- تشریف آوردند، شما نمی‏خواهید مجلس ما اعجاز کند؟
3- طرح و تصویب اصل 112 (اصل یکصد و سی و هفتم)
نایب رئیس- اصل 112 مطرح است که قرائت می‏شود.
اصل 112- هر یک از وزیران مسؤول وظایف خاص خویش در برابر مجلس است، ولی در اموری که به تصویب هیأت وزیران می‏رسد، مسؤول اعمال دیگران نیز است.
عده‏ای از نمایندگان- صحبت ندارد صحبت‏ها قبلًا شده است.
دکتر ایت- چرا صحبت دارد من خودم صحبت می‏کنم.
نایب رئیس- آقای سبحانی بفرمایید.
سبحانی- دولت در مقابل مجلس مسؤول است، رئیس‏جمهور هم در مقابل ملت مسؤول است، یک چیز سومی هم لازم است یعنی اگر رئیس‏جمهور اشتباهی دید، در مقابل رئیس‏جمهور مسؤول کیست؟
نایب رئیس- این چه ربطی به این مسأله دارد؟ (سبحانی- ناقص است، یعنی دولت نه تنها در مقابل مجلس مسؤول است، در مقابل رئیس‏جمهور هم مسؤول است.) پس شما می‏گویید دولت در مقابل رئیس‏جمهور مسؤول است این یک اصل دیگری لازم دارد. (سبحانی- یک کلمه دیگر اضافه کنید.) این مسأله با یک کلمه حل نمی‏شود مطلب مهمی است. آقای رحمانی بفرمایید.
رحمانی- بنده عرض می‏کنم که هر یک از وزیران در برابر مجلس و نخست‏وزیر مسؤول هستند، مطلب دیگر راجع به ذیل اصل است، تصویب وزرا به طور مشترک، در صورتی که عمل اختصاص به یکی از وزرا دارد، نباید موجب مسؤولیت دیگران در قبال مجلس باشد.
نایب رئیس- منظور این اصل هم همین است. آقای دکتر ایت بفرمایید. (دکتر ایت- من مخالفم) اقای رحمانی بفرمایید.
رحمانی- اینجا نوشته است مسؤول اعمال دیگران هم هست و نباید مسؤول باشد.
نایب رئیس- توجه بفرمایید که در صدر ماده گفته است اگر وظیفه اختصاصی است مسؤول وظیفه خودش است، اگر مربوط به تصویب هیأت دولت باشد چون در هیأت دولت است پس مسؤولیت مشترک است. آقای کیاوش بفرمایید.
کیاوش- هر یک از وزیران در برابر مجلس مسؤول است و در آخر اصل هم آمده که در اموری که به تصویب هیأت وزیران می‏رسد مسؤول اعمال دیگران نیز هستند، این «دیگران» باید بشود «یکدیگر».
نایب رئیس- زیاد مهم نیست و قرار شد که چنین اصلاحاتی به آخر کار موکول شود. آقای خامنه‏ای بفرمایید.
خامنه‏ای- به جای همین کلمه «دیگران» برای این‏که مسؤولیت مشترک را هم منظور
</section>
<section type="page" number="1304">
کرده باشیم، بهتر است بنویسیم «... به تصویب هیأت وزیران می‏رسد، مسؤولیت مشترک دارند».
نایب رئیس- اصل 112 را برای رأی‏گیری می‏خوانم:
اصل 112 (اصل یکصد و سی و هفتم)- هر یک از وزیران نسبت به وظایف خاص خویش در برابر مجلس مسؤول است، ولی در اموری که به استناد تصویب هیأت وزیران انجام شود وزرا مسؤولیت مشترک دارند.
 (اخذ رأی به عمل آمد و نتیجه هم به شرح ذیل اعلام شد)
نایب رئیس- عده حاضر در جلسه هنگام اخذ رأی پنجاه و شش نفر، تعداد کل آراء پنجاه و شش رأی، آرای موافق چهل و نه رأی، آراء مخالف دو رأی، آراء ممتنع پنج رأی، بنابراین تصویب شد، تکبیر (حضار سه مرتبه تکبیر گفتند).
4- طرح و تصویب اصل 113 (اصل یکصد و سی و هشتم)
نایب رئیس- اصل 113 قرائت می‏شود.
اصل 113- علاوه بر مواردی که هیأت وزیران یا وزیری مأمور تدوین آیین‏نامه‏های اجرایی قوانین می‏شود. هیأت وزیران حق دارد برای انجام وظایف اداری و تأمین اجرای قوانین و تنظیم سازمان‏های اداری به وضع تصویب‏نامه و آیین‏نامه بپردازد، ولی مفاد این مقررات هیچگاه نباید با متن و روح قوانین مخالف باشد. هر یک از وزیران نیز در حدود وظایف خویش و مصوبات هیأت وزیران حق وضع آیین‏نامه و صدور بخش‏نامه را دارد.
تهرانی- بحثی ندارد چون یک کار تخصصی است.
نایب رئیس- آقای یزدی بفرمایید.
یزدی- همان‏طور که نسبت به مسؤولیت اگر کاری مربوط به یک وزیر بود مسؤولیت هم مربوط به همان کار می‏شود و اگر مسؤولیت مربوط به همه‏شان می‏شد آیین‏نامه‏هایی که مربوط به اجرای قوانین می‏شود گاهی قانونی است مربوط به یک وزارت‏خانه مثلًا وزیر کشور برای اجرای انتخابات یک آیین‏نامه‏ای تنظیم می‏کند و آیین‏نامه‏هایی که مربوط به اجرای قوانین راجع به همه‏ی وزارت‏خانه‏ها است یعنی مربوط به هر کدام که باشد با هم تفاوت می‏کند، بنابراین یا باید کلمه هیأت از سطر اول برداشته شود یا در سطر دوم عبارت تغییر کند یعنی این دوتا با هم کاملًا مخلوط شده.
نایب رئیس- اگر دوستان دیگری که اسم نوشته‏اند توضیح ندارند بنده خدمتتان توضیح می‏دهم. آقای منتظری بفرمایید.
منتظری- من با این کلمه «روح قوانین» مخالفم از باب این‏که یادم هست که لوایح شش‏گانه را که آورده بودند هم محمد رضا پهلوی و هم سایر ایادیش می‏گفتند با روح قوانین اساسی تطبیق می‏کند و با روح اسلام تطبیق می‏کند. چون این کلمه «با روح» خیلی کش‏دار است بعداً سوء استفاده زیاد از آن می‏شود.
نایب رئیس- عکسش هست در اینجا می‏گوید «نه با متن ونه با روحش مخالف نباشد». (مکارم شیرازی- فقط بنویسید «با روح قانون») آقای سبحانی بفرمایید.
سبحانی- بنده عرض می‏کنم عبارت «ولی مفاد این مقررات هیچ‏گاه نباید» بیاید در آخر
</section>
<section type="page" number="1305">
یعنی بعد از «هر یک از وزیران نیز در حدود وظایف خویش و مصوبات» بنویسم «و در هر حال این مقررات هیچ‏گاه نباید» که همه را بگیرد.
نایب رئیس- پیشنهادی دارید بنویسید. آقای فاتحی بفرمایید.
فاتحی- آیین‏نامه اجرایی دو مرتبه در این اصل تکرار شده است و هر دو یک مطلب را می‏رساند فقط تکرار شده است.
نایب رئیس- یک مطلب است ولی با دو حکم، حکم اول این است که یک وقت قوانین می‏آیند و به دولت مأموریت می‏دهند که یک کاری بکند، دوم این‏که علاوه بر این، خود دولت هم برای اجرای قوانین می‏تواند آیین‏نامه وضع کند. آقای رشیدیان بفرمایید.
قرشی- فرق این دوتا کاملًا معلوم نیست، ممکن است درباره این مطلب یک قدری توضیح بدهید.
نایب رئیس- گاهی اوقات در متن یک قانونی یک ماده‏ای است که در آن ماده ذکر شده است که آیین‏نامه اجرایی این قانون را باید هیأت وزیران تصویب کند یعنی در خود قانون این مأموریت را به دولت می‏دهند این یک جور است. یک وقت هم یک قانونی تصویب شده و هیأت دولت می‏بیند که برای اجرای این قانون لازم است که یک بخش‏نامه و یا آیین‏نامه‏ای تهیه بکنند. (قرشی- این کاملًا رسا است نسبت به این مطلب؟) بلی برای کسانی که به اصطلاح قوانین وارد باشند کاملًا رسا است. آقای سبحانی بفرمایید
سبحانی- در اینجا که نوشته شده «علاوه بر مواردی که هیأت وزیران یا وزیری مأمور تدوین ...» چه کسی آنها را مأمور می‏کند؟
نایب رئیس- این روشن است که مجلس هیأت وزیران را مأمور می‏کند اما آن‏چه که آقای یزدی گفتند من توضیح می‏دهم و رأی‏گیری می‏کنیم. ببینید آقای یزدی آیین‏نامه‏های اجرایی یک وزارت‏خانه را حتی گاهی خود قانون می‏نویسد و الان هم عمل می‏شود به این ترتیب که در متن قانون می‏نویسد آیین‏نامه انتخابات را باید هیأت دولت تصویب کند چون مسأله مهم است برای این‏که همه چیز و همه بارها به دوش مجلس نباشد، مجلس یک مقداری از کارها را گاهی به عهده‏ی کمیسیون می‏گذارد و گاهی به عهده هیأت دولت می‏گذارد بنابراین، این‏طور نیست‏
که اگر آیین‏نامه‏ای مربوط به یک وزارت‏خانه‏ای بود بگوییم به هیأت دولت چه مربوط است.
یزدی- نمی‏گوییم به هیأت دولت چه مربوط است، می‏گوییم آن‏چه که مجلس تصویب کرد چون قانونی است که این وزارت‏خانه مأمور پیدا کردن آن است و در نحوه پیدا کردن آن آیین‏نامه را تهیه می‏کند. (نایب رئیس- عجب) پس آیین‏نامه‏ای که تهیه می‏شود برای قانونی که مربوط به یک وزارت‏خانه است و آیین‏نامه‏ای که تهیه می‏شود و مربوط به سطح مملکت است و مربوط به هیأت وزراءاست با هم فرق می‏کند.
نایب رئیس- جناب‏عالی به عرض من توجه نکردید گفتم آیین‏نامه انتخابات مربوط به وظایف وزارت کشور است و مربوط به وزارت‏خانه‏های دیگر نیست ولی در عین حال در متن قانون می‏نویسد آیین‏نامه انتخابات را باید وزارت کشور تهیه کند و به تصویب هیأت وزیران برساند، به خاطر اهمیتی که دارد. بنابراین چنین نیست که وقتی آیین‏نامه‏ای مربوط به یکی از وزارت‏خانه‏ها است بگویید چه ارتباطی به هیأت دولت دارد. مثل این است که بگوییم چه ارتباطی‏
</section>
<section type="page" number="1306">
به مجلس دارد. آقای دکتر غفوری بفرمایید.
گلزاده غفوری- همان‏طور که دیروز گفتم آیین‏نامه در اصطلاح حقوقی دو جور است آیین‏نامه ماهوی و آیین‏نامه اجرایی، و به هیچ صورتی هیأت دولت حق تدوین آیین‏نامه ماهوی ندارد (نایب رئیس- این‏که در اینجا قید شده است) در قسمت اخیر گفتار شما این‏طور استنباط می‏شد که حق تصویب آیین‏نامه ماهوی هم دارد. بنابراین باید قید تصریح شود آیین‏نامه اجرایی.
نایب رئیس- حالا هم آیین‏نامه اجرایی هست و آیین‏نامه ماهوی نیست. آقای ربانی شیرازی بفرمایید.
ربانی شیرازی- نوشته شد و علاوه بر مواردی که در قانون به هیأت وزیران حق تنظیم آیین‏نامه داده شده است. (نایب رئیس- معلوم است) روشن نیست‏
خامنه‏ای- برای این‏که آیین‏نامه و تصویب‏نامه معنای عام دارد یک چیزی هم اضافه بکنند که هر وزیری که تصویب می‏کند مخصوص آن وزارت‏خانه باشد نه این‏که در سطح کشور بخواهند اعمال بکنند.
نایب رئیس- اجازه بفرمایید، غیر از این‏که عبارت «ولی مفاد این مقررات هیچ‏گاه نباید با قوانین مخالف باشد» خوب است در آخر بیاید که تذکر به جایی است‏
ربانی شیرازی- چون عبارت گنگ است من می‏گویم این‏طور نوشته شود «علاوه بر مواردی که در قانون به هیأت وزیران حق تهیه آیین‏نامه و تصویب‏نامه داده شده است میتواند ...»
نایب رئیس- بسیار خوب یک کلمه «قانون» اضافه می‏کنیم که آقایان دچار وسواس نباشند. حالا برای رأی‏گیری می‏خوانم:
اصل 113 (اصل یکصد و سی هشتم)- علاوه بر مواردی که در قانون، هیأت وزیران یا وزیری مأمور تدین آیین‏نامه‏های اجرایی قوانین می‏شود، هیأت وزیران حق دارد برای انجام وظایف اداری و تأمین اجرای قوانین و تنظیم سازمان‏های اداری به وضع تصویب‏نامه و آیین‏نامه بپردازد. هر یک از وزیران نیز در حدود وظایف خویش و مصوبات هیأت وزیران حق وضع آیین‏نامه و صدور بخش‏نامه را دارد ولی مفاد این مقررات هیچ‏گاه نباید با قوانین مخالف باشد.
 (اخذ رأی به عمل آمد و نتیجه آن به شرح ذیل می‏باشد)
نایب ریس- عده حاضر در جلسه هنگام اخذ رأی پنجاه و شش نفر، تعداد کل آراء پنجاه و شش رأی، آراء موافق پنجاه و چهار رأی، آراء مخالف هیچ، آراء ممتنع دو رأی، تصویب شد، تکبیر (حضار سه مرتبه تکبیر گفتند)
5- طرح اصل 114
نایب رئیس- اصل 114 قرائت می‏شود.
اصل 114- صلح دعاوی راجع به اموال عمومی و دولتی و ارجاع آن به داوری در هر مورد موکول به تصویب هیأت وزیران است. در مواردی که طرف دعوی خارجی باشند و در موارد مهم داخلی باید به اطلاع مجلس برسد.
تهرانی- تمام احتیاطات در نوشتن این اصل شده است رأی بگیرید
نایب رئیس- یعنی نیم ساعت قبل ما همه بحث‏ها را در این مورد کردیم آقایان هم ما شاء الله می‏خواهند در اینجا تمام این مطالب را تکرار کنند. من موافقم که یک مخالف و یک‏
</section>
<section type="page" number="1307">
موافق صحبت کنند. (مکارم شیرازی- این کلمه «مهم» را تفسیرش نکردید) به همین ترتیب در اینجا به رأی گذاشتیم. (رحمانی- عبارت این اصل باید اصلاح شود.) آقای مهندس دانش‏راد.
مهندس دانش‏راد- من معتقدم که در اینجا موضوع داوری را روشن بکنیدکه در قراردادهای با خارج، داوری به وسیله مؤسسات داخلی کشور انجام بشود و مؤسسات بین المللی را منع بکنند برای این‏که مشکلاتی به وجود خواهد آمد چون در گذشته به استناد همین موضوع مشکلاتی داشتیم.
نایب رئیس- یعنی پیشنهاد می‏فرمایید نوشته شود «و ارجاع آن به داوری در داخل کشور»؟ (مهندس دانش‏راد- بلی) معلوم است. یعنی وقتی اینجا این‏طور نوشتید، می‏شود در داخل کشور، دوستان موافقند که این قید را اضافه کنیم؟ آقای دانش‏راد می‏گویند طرف قرارداد می‏خواهد داخلی باشد می‏خواهد خارجی باشد داوریش باید داخلی باشد و تذکر خوبی هست.
یزدی- «و» باید «یا» باشد چون صلح و داوری دوتا مطلب است.
موسوی جزایری- معمولًا نماینده داوری مرکب از طرفین دعوی می‏باشد.
نایب رئیس- به یک نفر ارجاع می‏کنند و نماینده غیر از داور است. آقای مکارم شیرازی بفرمایید.
مکارم شیرازی- عده‏ای با این ترتیب موافق نیستند. «نایب رئیس- با کدام؟» گاهی ممکن است خارجی باشد گاهی ممکن است داخلی باشد یا بین المللی باشد و نمی‏شود مقید کرد
دکتر ضیائی- داور باید از طرفین باشد.
حسینی هاشمی- این قید لازم بود چون برای صلح است نه برای شکایت و قضاوت.
نایب رئیس- به این منظور است که اگر فرد واجد شرایطی را در خارج پیدا کردند اشکالی نداشته باشد، آقای خامنه‏ای بفرمایید (خامنه ای- بنده مخالفم) آقای رشیدیان.
رشیدیان- قبل از این‏که بیاییم اینجا من یک پیشنهاد دادم خدمتتان که بعداً قرائت می‏کنم.
نایب رئیس- آقای رحمانی بفرمایید
رحمانی- عرض می‏شود این‏که نوشته شده «در مواردی که طرف دعوی خارجی باشد و در موارد مهم داخلی باید به اطلاع مجلس برسد» چه چیز به اطلاع مجلس برسد و چه مرجعی به آن رسیدگی بکند؟ بهتر این است که به اطلاع مجلس برسد و مجلس روی آن تصمیم بگیرد.
نایب رئیس- آقای رحمانی اگربگوییم «و در مواردی که ...»
رحمانی- قبلًا گفته شده «در هر مورد موکول به تصویب هیأت وزیران است.» این ابهام می‏کند که تصویب هیأت وزیران به اطلاع مجلس برسد اگر چنان‏چه مرجع رسیدگی با یک نفر دیگر باشد اطلاع مجلس اثری ندارد.
نایب رئیس- گفتیم اطلاع برای این‏که بتوانند استیضاح کنند. آقای مکارم شیرازی بفرمایید. (مکارم شیرازی- بنده عرضی ندارم) آقای منتظری بفرمایید.
منتظری- چون دعاوی است اول باید برود و بعد دادگاه ارجاع به داوری بکند.
نایب رئیس- آقای موسوی تبریزی بفرمایید. (موسوی تبریزی- مخالفم) آقای دکتر غفوری بفرمایید.
</section>
<section type="page" number="1308">
گلزاده غفوری- به نظر می‏رسد که مسأله اموال عمومی یک مسأله خیلی دامنه‏داری است و اختیارش را به هیأت وزیران دادن خیلی خطرناک است وانگهی اینجا نوشته است «در هر مورد» و موارد مهمش را مستثنی کرده و ملاک تشخیص مهم از غیر مهم باز به اختلاف برمی‏خورد به نظر می‏رسد که اصولًا این‏گونه تصمیمات بستگی به تصویب مجلس داشته باشد و آن مقدار استثنایی هم به همان اندازه باشد که مجلس به تصویب هیأت وزیران واگذار کرده است. به نظر می‏رسد که مجلس در امانتداری سهم بیشتری دارد و حتی الامکان جلوی احتمالات علیه امانت‏های ملی را باید گرفت و هر چه در این زمینه دقت شود بهتر است. به هر حال ذیل این اصل «با اطلاع مجلس» خیلی نامناسب است.
ربانی املشی- آقا این اصل رأی نمی‏آورد آن را از دستور خارج کنید.
نایب رئیس- آقای کرمی بفرمایید. (کرمی- عرض می‏شود این عبارت باید این‏طور نوشته شود «و ارجاع») این مطلب را نوشتیم، آقای آیت به عنوان مخالف صحبت می‏کنند و بعد یکی از دوستان به عنوان موافق. (تهرانی- بنده به عنوان موافق اسم نوشته‏ام.) بسیار خوب آقای رشیدیان نوشته‏اند: «مرجع رسیدگی به صلح دعاوی راجع به اموال عمومی و دولتی را مجلس شورای ملی به نسبت اهمیت موضوع تعیین خواهد کرد.» بسیار خوب آقای آیت بفرمایید.
دکتر آیت- بسم الله الرحمن الرحیم. این اصل بسیار مهمی است ما آمدیم گفتیم که صلح دعاوی راجع به اموال عمومی و دولتی و یا ارجاع آن به داوری در هر مورد موکول به تصویب هیأت وزیران است. مسأله دعوای خارجی را فقط گفتم به اطلاع مجلس برسد در حالی که فرض بفرمایید که شما صد عدد هواپیمای فانتوم از آمریکا خریدید و یک اختلافی ایجاد شده که متجاوز از میلیاردها تومان است هیأت وزیران می‏آید و تصمیم می‏گیرد و این را مطالعه می‏کند می‏گوید ما نه طلبکاریم نه بدهکار و فقط این را به مجلس شورای ملی اطلاع بدهد و کارش تمام می‏شود در حالی که در بار اول من اعتراض کردم این مطلب را گفتم و خود مجلس هم نظر داد. گفتم مسأله قراردادهای خارجی را همه متفق بودند که اول به تصویب مجلس برسد موضوع اختلاف ما روی مسائل مهم داخلی بود. این‏که من گفتم دو بار رأی متناقص شد، همین بود برای این‏که بار اول همه قبول کردند که موارد مهم داخلی هم باید به تصویب مجلس برسد حالا در این اصلی که اینجا چاپ شده در موارد مهم داخلی که به تصویب مجلس مناط نیست به جای خود، موارد خارجی را هم گفته‏اند به اطلاع مجلس برسد این مسأله با سرنوشت یک مملکت و میلیاردها بودجه مملکت سر و کار دارد این است که اولًا حتما باید در دعواهای خارجی به هر صورت و به هر شکل با تصویب مجلس باشد منتها تشخیص موارد مهم را می‏گذاریم به اختیار خود مجلس قانون تعیین می‏کند که چه مواردی مهم است و چه مواردی غیر مهم است این است نکته‏ای که اول گفتم منظورم کوبیدن مجلس نبود گفتم که من این را یک بار مطرح کردم و صحبت کردم و مجلس قبول کرد ولی امروز نمی‏دانم چه شکلی شد که بدون توجه به آن مطلب این اصل را نوشته‏اند.
نایب رئیس- یک مطلب را یک وقت ممکن است بیایند درست کنند خراب‏تر می‏شود شما می‏گویید من نمی‏دانم چطور شده، علت ندانستن شما این است که در جلسه کمیسیون حاضر
</section>
<section type="page" number="1309">
نبودید. بحث شد، به دنبال بحث این متن خوانده شد و بیشترین رأی را در پایان آورد و به عنوان دستور جلسه فرستاده شد. انتظار من این است که دوستان توجه بیشتری داشته باشند و مطلبی را که اولًا برخلاف واقع و حق است و ثانیاً موهوم هرگونه نابسامانی در کارمان هست بیان نکنند و من هم قاطعانه در این مورد تذکر می‏دهم که سهل‏انگاری دوستان ما در بیان مطالب خلاف واقع برای ملت ما روشن باشد. آقای علی تهرانی بفرمایید.
تهرانی- بسم الله الرحمن الرحیم. این اصل که مربوط به صلح دعاوی است نسبت به اموال و معاملات دولتی این را ما اگر به طور کلی جلوی دولت و فعالیت آن را بگیریم و در هر موردی ارجاع به مجلس یا یک مقام دیگری بکنیم دولت و وزارت‏خانه‏ها نمی‏توانند کارشان را انجام بدهند. مثلًا راه‏سازی یا خرید فلان جنس و یا فلان ماشین خلاصه متاعی که مربوط به مملکت و مربوط به کارشان است و نوعاًهم، این‏طور نیست که همیشه بین دو طرف قرارداد دعوایی و اختلافی پیش بیاید، قرارداد بسته می‏شود و طبق آن قرارداد عمل می‏شود پس اولًا این نادر است و ثانیا اگر بخواهیم در هر موردی چه داخلی، چه خارجی این را به یک مقام دیگری ارجاع بدهیم دولت نمی‏تواند امور کشور را اداره کند. همین‏طور که اینجا استثناء شده درباره‏ی دعوای خارجی یا موارد مهم داخلی این را اگر آقایان اجازه بدهند و تصویب کنند به تصویب برسد این خوب است دیگر موارد خیلی نادرتری دعواهای خارجی و موارد مهم داخلی ...
 (سبحانی- موارد مهم کدام است؟) تشخیص مهم بودن با مجلس است و مهم از حیث رقم معلوم است اگر از چند صد هزار تومان به بالا باشد مهم است ولی اگر در سطح صد هزار و دویست هزار بود پایین می‏آید و اشکالی ندارد و اگر به همین متن که مطرح است رأی بدهند، اشکالی ندارد.
نایب رئیس- توضیح این نکته که آقای تهرانی نفرمودند این بود که خود ایشان به نام موافق آمدند ولی در پایان همراه مخالف شدند آن‏چه که باید توضیح بدهم این است که اطلاع به مجلس برای این است که کاری مخفی صورت نگیرد. (آیت- شما موافقید یا مخالف؟) من دارم توضیح می‏دهم و اجازه هم گرفته‏ام معنایش این بود که مجلس بداند و در موقع بتواند استیضاح کند و چون بدون اطلاع ملت انجام بگیرد ما صحبت‏های آقای تهرانی را به عنوان موافق تلقی می‏کنیم و رأی می‏گیریم.
موسوی تبریزی- من یک سؤال داشتم و این بدون جواب مانده، اگر فردا در قراردادهایی که مربوط به اعمال عمومی است هیأت وزرا خواستند بین خودشان تبانی بکنند و با آن طرف قرارداد یک دعوای ظاهری درست بکنند و بعد صلح بکنند آن وقت جلوی این‏گونه کارها را چطوری می‏توانیم بگیریم؟ من جواب این سؤال را نشنیدم.
نایب رئیس- اجازه بفرمایید اگر دوستان موافق باشند دو پیشنهاد است که مطرح می‏کنم. آقای حسینی هاشمی بفرمایید.
حسینی هاشمی- تشخیص موارد مهم را به عهده مجلس شورای ملی نگذاشته‏اند و احتمال دارد تفسیر بشود که تشخیص آن به عهده هیأت وزیران باشد بنابراین من تقاضا می‏کنم که یک بررسی بیشتری روی این اصل بشود زیرا اگر این اصل روشن نشود و درست تنظیم نشود در خور این قانون اساسی نیست زیرا این مسأله مربوط به اموال مملکت است و اهمیت به سزایی دارد.
</section>
<section type="page" number="1310">
نایب رئیس- دو نظر وجود دارد یکی این‏که ما نسبت به این اصل امروز رأی‏گیری می‏کنیم و مجدداً صبح شنبه مورد بحث قرار گیرد و به هر صورتی که در جلسه صبح شنبه تهیه شد آن را به مجلس برگردانیم دوستانی که با این پیشنهاد موافقند دست بلند کنند، رأی کافی نیست. (عده‏ای از نمایندگان- کلمه «تصویب» را اضافه کنید و رأی بگیرید، رأی خواهد آورد.) اجازه بفرمایید دوستانی که موافقند کلمه اطلاع به تصویب تبدیل شود دست بلند کنند. این هم رأی کافی نیست این موکول می‏شود به روز شنبه، خانم گرجی بفرمایید.
خانم گرجی- اولًا چرا به حرف من توجه نمی‏فرمایید و هر وقت اجازه صحبت می‏خواهم توجه نمی‏شود؟ ثانیا مگر این اموال مربوط به مردم نیست؟ مگر نمایندگان مجلس نمایندگان مردم نیستند؟ پس بنابراین چرا اگر اختلافی در قراردادها پیش آمد به اطلاع مجلس نرسد و همه جا صحبت از وزراءاست؟ پس وکلای مجلس شورای ملی که نمایندگان مردم هستند چکاره‏اند؟
نایب رئیس- اسم جناب‏عالی- (خطاب به خانم گرجی) و اسم ده نفر دیگر اینجا نوشته شده است منتها گفتیم که یک موافق و یک مخالف صحبت کنند، بنابراین، این اصل را برای بررسی بیشتر بر می‏گردانیم به گروه‏ها. آقای منتظری یک تذکری دارند می‏دهند و بعد جلسه را ختم می‏کنیم، بفرمایید.
منتظری- بسم الله الرحمن الرحیم. نامه‏ای به عنوان رئیس مجلس نوشته شده بود که شما در مجلس به آقایان نمایندگان اقلیت‏ها فرصت نمی‏دهید که در مسائل و بحث‏ها اظهار نظر بکنند و این را بی‏خود گفته‏اند و این نامه تکذیب می‏شود برای این‏که آقایان نمایندگان مسیحی و یهودی و زرتشتی مثل سایر آقایان نمایندگان در همه مسائلی که اینجا مطرح می‏شود حق اظهار نظر دارند و حق دادن رأی دارند و اظهار هم تا به حال کرده‏اند و تمام اقلیت‏های مسیحی و زرتشتی و کلیمی در ایران بدانند که مورد توجه خاص هستند. (دکتر اوشانا- این نامه که نوشته‏اند صحیح نیست) و همه مسلمانان حقوق آنها را رعایت می‏کنند آقای دکتر اوشانا بفرمایید.
دکتر اوشانا- چنین تضییقی نسبت به حقوق اقلیت‏ها در مجلس وجود ندارد.
نایب رئیس- آقای دانش‏راد بفرمایید.
دانش‏راد- من نمی‏دانم این نامه از سوی چه دسته و جمعیتی نوشته شده هر وقت مطلبی قرار بوده اظهار نظر بشود قبلًا ما می‏دانستیم.
نایب رئیس- آقای دکتر خالاتیان.
دکتر خالاتیان- من فرمایشات آقای منتظری را تأیید می‏کنم.
نایب رئیس- آقای مؤبد شهرزادی بفرمایید.
مؤبد رستم شهرزادی- بنده در اینجا به صراحت می‏گویم که هر وقت ما هر نظری داشتیم و خواستیم اظهار نظر کنیم به ما اجازه داده شده و هر وقت اجازه خواسته‏ایم به ما اجازه صحبت داده شده و نظر خودمان را ابراز کرده‏ایم.
6- قرائت اسمی غایبین و دیرآمدگان جلسه قبل‏
نایب رئیس- آقای آیت صورت غایبین را می‏خوانند.
</section>
<section type="page" number="1311">
غایبین آقایان: انواری- حائری- صدوقی- سحابی- ملازاده- فوزی- مدنی.
دیرآمدگان- آقایان: باهنر هفده دقیقه، بشارت شانزده دقیقه، بنی صدر نود دقیقه، حجتی شانزده دقیقه، ربانی شیرازی دو ساعت و سی دقیقه، قائمی یک ساعت و چهل و پنج دقیقه (با اجازه قبلی)، کرمی هفده دقیقه، کریمی شانزده دقیقه، گلزاده غفوری سی و پنج دقیقه، مقدسی بیست دقیقه، جزایری بیست و نه دقیقه، خادمی یک ساعت.
7- پایان جلسه‏
نایب رئیس- غیبت آقای مدنی با اجازه قبلی بوده است. جلسه را ختم می‏کنیم، جلسه آینده روز شنبه خواهد بود. جلسه ختم می‏شود.
 (جلسه ساعت دوازده و بیست دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="1313">
<section type="session" number="49" title="جلسه چهل و نهم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 16 و 15 دقیقه روز 28 مهر ماه 1358 هجری شمسی برابر با بیست و هشتم ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="9">
فهرست مطالب‏
1- اعلام رسمیت جلسه و طرح مطالب متفرقه 
2- قرائت اسامی غایبین ودیرآمدگان جلسه قبل 
3- طرح اصل 115 
4- طرح و تصویب اصل 116 (اصل یکصد و چهلم) 
5- طرح اصل 117 
6- طرح اصل 118 
7- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="1315">
1- اعلام رسمیت جلسه و طرح مطالب متفرقه‏
نایب رئیس- بسم الله ارحمن الرحیم. از طرف افراد و گروه‏ها به مجلس خبرگان سؤالات زیادی می‏رسد و تقاضای پاسخ دارند. در روزنامه جمهوری اسلامی امروز در صفحه ششم در ستون «نامه‏ای از میان نامه‏ها» نامه‏ای به عنوان عده‏ای از دانش‏آموزان داراب رسیده است. در این نامه آنها خواسته‏اند که به حرف‏شان جواب داده شود تا معلوم بشود که ماحسب الوظیفه به حرف مردم توجه می‏کنیم و چون آدرسی، نشانی، چیزی معین نکرده‏اند، لازم دانستم که قبل از آغاز جلسه به نامه آنها جواب بدهم. ما حصل نامه‏شان این است که در مدرسه آنها گروهی تبلیغ می‏کنند که این مجلس در پیش‏نویس قانون اساسی که قبلًا تهیه شده است تغییراتی می‏دهد که این تغییرات در جهت خلاف حقوق مردم است. پاسخی که به این دانش‏آموزان عزیز می‏دهم این است که وقتی قانون اساسی با تجدید نظرهایی که این مجلس در آن می‏کند تمام شد و برای عرضه کردن به مردم در اختیار همه‏تان قرار گرفت آن موقع است که می‏توانید مقایسه کنید و ببینید کدام یک از این دو متن کا مل‏تر است. پیش‏نویس، متنی بود نتیجه زحمات افراد و گروه‏هایی و در خور تقدیر و ارج نهادن ولی این مجلس برای این تشکیل شد که اگر نقطه نظرهایی بوده است که در این پیش‏نویس به آن توجه نشده، نواقصی در آن دیده شده، اینها تکمیل بشود تا متن به صورتی کامل‏تر برای مراجعه به آراء عمومی ارائه بشود و ما امیدواریم وقتی متن آماده شد و عرضه کردیم فرصت داشته باشیم که در چند جلسه قسمت به قسمت مقایسه کنیم و تغییراتی را که داده شده با دلایل آن برای ملت ایران بیان کنیم. شما دانش‏آموزان عزیز هم در آن موقع که خیلی طول نخواهد کشید شاید حداکثر ان شاء الله تا دسه هفته دیگر (البته این مجلس کارش زودتر تمام می‏شود ولی آن برنامه تا سه هفته دیگر) در جریان این مقایسه قرار خواهد گرفت و نظر نهایی را آن موقع از شما خواهیم خواست. امیدوارم این جواب فشرده و کوتاه برای شما نسل نوجوان عزیز که سرمایه امروز و فردای انقلاب هستید کافی باشد و جواب مفصل‏تر برای فرصت بعدی والسلام.
یزدی- همین الان هم قسمت‏های تمام شده را می‏توانند مقایسه کنند.
نائیب رئیس- البته الان هم تا اینجا که تصویب شده را می‏توانند مقایسه کنند منتها چون از ما توضیحی در این زمینه خواسته بودند عرض کردم که ان شاء الله پس از تکمیل همه اصول یک مقایسه همه جانبه‏ای خواهیم کرد.
پرورش- حالا که صحبت به اینجا رسید عرض کنم که ما چند بار است خواسته‏ایم اگر بشود در رسانه‏های گروهی ترتیب یک مصاحبه‏ای داده شود تا روی چند اصل خیلی مورد توجه مردم، توضیحاتی بدهیم هر جا برای صحبت کردن می‏رویم مردم پیرامون آنها از ما سؤالاتی می‏کنند و هنوز برایشان آن اصول مانند ولایت فقیه گنگ و مبهم است به همین جهت‏
</section>
<section type="page" number="1316">
اشکالات بی‏جایی نسبت به آن عنوان می‏شود. روزنامه‏ها اگر کلیه اصول مصوب را یکجا چاپ کنند تا در معرض قضاوت مردم قرار گیرد بسیار به جا و مناسب است.
رستم شهرزادی- ولی اشکال این است که اگر بعداً خواستم در اصول تغییری بدهیم و از حالا در دست مردم باشد آن وقت باز ایجاد ابهام می‏کند.
نایب رئیس- من هم خواستم این تذکر را بدهم که اگر به عنوان نتیجه کار مجلس چاپ می‏کنند اشکالی ندارد اما این‏که بنده عرض کردم بعد از پایان، چون در پنج روز آخر ما فرصتی گذاشتیم که اگر فرصت‏های جزیی برای هماهنگی همه اصول لازم است داده شود. دوست داریم این مقایسه موقعی انجام شود که متن از هر نظر قطعی باشد ولی به هر حال با نکته‏ای که جناب‏عالی روی آن تکیه کردید منافاتی ندارد.
2- قرائت اسامی غائبین و دیرآمدگان جلسه قبل‏
نایب رئیس- خوب قبل از طرح دستور جلسه امروز، اسامی غایبین و دیرآمدگان جلسه قبل قرائت می‏شود.
آقایان: انواری، حائری، حجتی، دکتر اوشانا (ایشان بیمار هستند)، سحابی، صدوقی، طباطبائی، عرب، ملازاده، فارسی، فوزی، موسوی زنجانی، میر مرادزهی، نوربخش، هاشمی‏نژاد (نایب رئیس- آقای موسوی زنجانی کسالت داشتند).
3- طرح اصل 115
نایب رئیس- می‏رویم سراغ دستور جلسه، بسم الله الرحم الرحیم. این اصل 114 که در صدر دستور جلسه امروز چاپ شده است به اندازه کافی در اطراف آن بحث و توافق نشده است بنابراین در این جلسه هم آن را مسکوت می‏گذاریم و اصل 115 قرائت می‏شود.
اصل 115- نخست‏وزیر و وزیران در صورتی که متهم به خیانت سیاسی با توطئه بر ضد امنیت کشور گردید، اتهام آنها در مجلس مورد رسیدگی قرار خواهد گرفت و چنان‏چه اکثریت مجلس رأی به تعقیب داد، هیأت عمومی دیوان‏عالی کشور رسیدگی به عمل می‏آورد. مجازات این جرایم تابع قوانین عمومی است.
نایب رئیس- آقای ربانی شیرازی نظرتان را بفرمایید. (ربانی شیرازی- من راجع به اصل 114 اسم نوشته بودم.) آقای سبحانی جناب‏عالی بفرمایید.
سبحانی- عرض شود که من یک پیشنهاد دارم و یک اشکال، پیشنهاد این است که اصل 115 و اصل 116 ادغام و یک اصل واحد بشود چون در اولی جرایم سیاسی است و در دومی حقوقی، اگر این دو اصل یکی بشود از تعداد اصول کاسته می‏شود و بهتر است.
نایب رئیس- شما می‏توانید به عنوان مخالف تشریف بیاورید پشت تریبون و بیشتر توضیح بفرمایید.
سبحانی- بسم الله الرحمن الرحیم. اصل 115 مقید می‏کند رسیدگی به خیانت سیاسی نخست‏وزیر و وزیران را به این‏که اکثریت نمایندگان مجلس رأی به تعقیب بدهند، یعنی اگر اکثریت مجلس رأی به تعقیب ندهد، دیوان‏عالی کشور حق رسیدگی به چنین اتهامی را ندارد. این مضمون این اصل است همین‏طور که در گذشته این مسأله در این مجلس مطرح شد که‏
</section>
<section type="page" number="1317">
مصونیت در اسلام ریشه صحیحی ندارد، هیچ فردی در برابر قانون مصون نیست و افراد در برابر قانون یکسانند و مدارک این مطلب علاوه بر عمومات و اطلاعات باب قضا، همان حدیثی است از پیغمبر اکرم که فرمود «الناس امام الحق سواء» و مقصود از کلمه حق در این حدیث قانون است. تمام افراد، بزرگ و کوچک در برابر قانون یکسانند و همه باید یکنواخت محاکمه شوند. این‏که ارجاع کنیم به مجلس و از مجلس رأی بخواهیم اگر مجلس رأی داد که مثلا این اتهام، اتهام واردی است آن موقع ارجاع کنیم به دیوان‏عالی کشور، این مصونیت است اما در لفظ مصونیت، واقعیت مصونیت هست اما لفظ مصونیت نیست مگر این‏که این جنبه اصلاحی پیدا کند و بگوییم رسیدگی مجلس، جنبه تحقیقی دارد. این عبارت باید عوض شود مثلا مجلس، تحقیق مقدماتی کند به عنوان ضابطه، به عنوان محقق، به هر عنوانی، نظریات خودش را در اختیار دیوان‏عالی کشور بگذارد. اگر به همین سبک باشد دیگر معنی مصونیت را نخواهد داشت و بی‏اشکال خواهد بود ولی به مجرد این‏که مجلس رأی نداد یعنی گفت از نظر من این آدم متهم نیست آیا همین برای مختومه کردن پرونده کافی است یا خیر؟ ولی امر می‏تواند باز پرونده را به جریان بیاندازد ولو یک محققی، یک ضابطی رأی به برائت او داد، اگر اتهام سر جایش باشد باز دست رهبر نیست به اجرای پرونده در محاکم دیگر باید باز باشد. متشکرم.
نایب رئیس- آقای سبحانی به عنوان مخالف صحبت کردند این دوستانی که اسم نوشتند ببینم کدام می‏خواهند به عنوان موافق صحبت بکنند. آقای طاهری اصفهانی شما نظرتان نسبت به این اصل چیست؟ (طاهری اصفهانی- من مخالفم.) آقای خامنه‏ای (خامنه‏ای 0 نکته کوچکی است تذکر می‏دهم.) آقای موسوی جزایری؟ (موسوی جزایری سؤالی دارم.) آقای موسوی اردبیلی (موسوی اردبیلی- موافقم.) بسیار خوب، دوستان دیگر اگر سؤالی دارند آقای موسوی اردبیلی به آن پاسخ خواهند گفت. آقای دکتر غفوری شما در این اصل چه نظری دارید؟
گلزاده غفوری- سؤالات من جنبه قضایی دارد، یکی این‏که وقتی می‏گویم متهم به خیانت بشود، از طرف چه کسی می‏خواهد متهم به خیانت بشود؟ اگر چنان‏چه خود وکلای مجلس توجه به این موضوع دارند با استفاده از حق استیضاح‏شان که در موارد عادی می‏توانند استیضاح بکنند به طریق اولی در موارد خیانت سیاسی این کار را می‏کنند. آن وقت بعد از استیضاح رأی اعتماد می‏خواهد، یا نتیجه‏اش مثبت می‏شود یا منفی، اگر مثبت بشود و به او رأی اعتماد ندهند این دیگر وزیر و نخست‏وزیر نیست و مراجع قضائی بعد کار خودشان را می‏کنند با توجه به آن کارهایی که آنجا گذشته است و اگر نتیجه استیضاح منفی بشود یعنی رأی اعتماد دوباره بگیرد این معنایش این نیست که دادگاه صالح حق نداشته باشد یک اتهام سیاسی را به استناد این‏که وکلا یا نتوانسته‏اند یا درست بررسی نشده یک مصلحت اجتماعی را ندیده بگیرد و بعد این‏که مجلس نمی‏تواند رسیدگی بکند و رأی به تعقیب بدهد، رأی به تعقیب یک کار قضائی هست. بعد هم در نظام اسلامی محاکمه هر کسی در هر شغلی هم که باشد فقط به خاطر رعایت مصالح عموم این است که بگوییم، اصل اتهام ثابت بشود وگرنه تعقیب در محکمه صالح خواهد بود و آن نظام سابق که هیأت عمومی دیوان‏عالی کشور بود اینجا به نظر نمی‏رسد که صحیح باشد.
نایب رئیس- آقای خامنه‏ای بفرمایید.
</section>
<section type="page" number="1318">
خامنه‏ای- اینجا ارجاع می‏شود به هیأت عمومی دیوان‏عالی کشور، هیأت عمومی ضمانت کار و استحکامش بیشتر از دیوان‏عالی کشور است یعنی یکی از شعب می‏باشد. در بند پنج اصل 87 که راجع به رئیس‏جمهور بود پس از حکم دیوان‏عالی کشور بود من خواستم همین جا به همین مناسبت بگویم آنجا را هم در نظر بگیریم اصلاح بشود. آن‏هم هیأت عمومی بهتر است تا این‏که دیوان‏عالی کشور باشد.
نایب رئیس- متشکرم، آقای موسوی جزایری نظرتان را بفرمایید.
موسوی جزایری- سؤال من هم در همین زمینه بود که با آن اصل قبلی تناقض نداشته باشد در حالی که مشاهده می‏شود این اصول 115 و 116 با هم تناقض دارند چون در مورد رئیس‏جمهور گفته بودیم که در مورد خیانت مربوط به دیوان‏عالی کشور است گرچه آخرش نتیجه‏گیری که کردیم برای عزل در نفس اتهام مرجع، شورای‏عالی کشور است و در مورد اتهام به عدم توانایی، مجلس. اینجا مشاهده می‏شود با آن اصل منافات دارد.
نایب رئیس- آقای مکارم شیرازی بفرمایید.
مکارم شیرازی- اینجا نوشته است چنان‏چه اکثریت مجلس رأی به تعقیب داد، این دخالت قوه مقننه است در مسائل قضائی. اگر هم بخواهیم بنویسیم چنان‏چه اکثریت مجلس تشخیص داد متهم است، رأی به تعقیب نمی‏تواند بدهد مجلس حق ندارد رأی بدهد.
 (نایب رئیس- چه چیزی را تشخیص بدهد؟) مجلس تشخیص بدهد که این اتهام قابل تعقیب است اما رأی به تعقیب نمی‏تواند بدهد.
نایب رئیس- بله این اصلاح عبارتی است یعنی چنان‏چه او تشخیص داد که این قابل تعقیب است ...
مکارم شیرازی- در غیر این صورت دخالت در قوه قضاییه است.
طاهری اصفهانی- من از دو جهت اشکال دارم، یکی مجلس شورای ملی صلاحیت این مسائل را ندارد. این مسائل منوط به افراد ذی صلاح است حالا چه در مسائل سیاسی باشد و چه در جرایم عادی. چسب که ندارد مگر بگوییم کمیسیون قضائی مجلس شورای ملی، این یک جهت، جهت دیگر این‏که نخست‏وزیر و وزیر طبعاً متهم می‏شوند دیگر این طبیعی است هرچه موقعیت و شخصیت و مسؤولیت انسان بیشتر می‏شود دامنه اتهامات هم گسترده‏تر می‏شود. امروز یک اتهام، سفره‏اش در مجلس پهن بشود، فردا یک اتهام در مجلس سفره‏اش پهن بشود خوب این نخست‏وزیر چه جور در آینده می‏تواند کار بکند؟ اگر رفع اتهام هم بشود به هر حال سفره‏ای پهن شده و گل زبان‏ها افتاده است این باید در یک کمیسیون مخفی، خصوصی، قضائی مجلس شورای ملی بررسی بشود و اگر آنجا تشخیص دادند مسأله قابل تعقیب است آن وقت عمل کنند.
دکتر آیت- گرچه عبارت می‏رساند می‏خواستم قید شود «در زمان تصدی متهم به ...» چون در قانون اساسی سابق بعد از تصدی اهم جرم را مربوط به دوران وزارت می‏دانستند و تشریفات لازم می‏دانستند، کار را مشکل می‏کرد. یکی هم «چنان‏چه اکثر نمایندگان مجلس رأی ...» کلمه نمایندگان هم قید شود.
نایب رئیس- آقای دکتر باهنر نظر شما چیست؟ (دکتر باهنر- با این اصل موافقم.) آقای دکتر قائمی.
دکتر قائمی- دو سه‏تا نکته هست عرض می‏کنم، یک نکته این است که معتقدم تنها
</section>
<section type="page" number="1319">
مسأله خیانت سیاسی و توطئه بر ضد امنیت کافی نیست، اینجا اضافه کنیم توطئه علیه اصول و مبانی عقیدتی اسلام را، چون این‏هم جرم و خیانت است. نکته دیگر این‏که منظور از «هیأت عمومی دیوان‏عالی کشور» چیست؟ چرا نمی‏گوید «دیوان‏عالی کشور»؟ هیأت عمومی، با هیأت عمومی دیوان‏عالی کشور چه فرقی دارد؟ نکته سوم همان است که جناب طاهری فرمودند متهم‏کننده باید مشخص باشد تا شخصیت افراد در معرض خطر قرار نگیرد.
نایب رئیس- آقای دکتر شیبانی بفرمایید.
دکتر شیبانی- یک نکته‏ای را آقای صافی هم فرمودند و آن این است که عالی‏ترین مرجع سیاسی کشور مجلس است، اینجا هم اتهام سیاسی است، مجلس به نمایندگی از ملت نظر می‏دهد بابا جان، این حق من تضیع شده یا نشده است؟ اگر گفت حق من تضیع شده است آن وقت قضاوت را می‏فرستد به دیوان‏عالی کشور و دیوان‏عالی کشور هم که می‏گویند هیأت عمومی یعنی تمام رؤسای شعب یک نحوه خاصی است که عالی‏ترین مرجع قضائی کشور را رسیدگی می‏کند و مسائل مهم مملتکی را رسیدگی می‏کند.
نایب رئیس- آقای کرمی بفرمایید.
کرمی- شما در بند پنج اصل 87 گفته بودید و تصویب شد عزل رئیس‏جمهور با در نظر گرفتن مصالح کشور پس از حکم دیوانعالی کشور به تخلف وی از وظایف قانونی ... آنجا نه اسمی از مجلس آورید نه از هیأت دیگر مستقیماً این اتهام تخلفش از وظایف قانونی را به دیوان‏عالی کشور ارجاع کردید، اینجا نخست‏وزیر و وزیر که شأناً در دولت از او کمتر هستند مقدماتی اتخاذ گردیده که باید برود به مجلس و اکثریت نمایندگان رأی به تعقیب او بدهند آن وقت پرونده‏اش به دیوان‏عالی کشور برود این به نظر من بسیار تبعیض است یعنی قدر نخست وزیر را زا رئیس‏جمهور بیشتر گرفته‏اید حال این‏که در عوالم قضائی این حرف‏ها نیست نه در رئیس‏جمهور، نه در نخست‏وزیر و نه در وزیر، اتهاماتی که در دادگاه بایستی از آنها صحبت بشود مستقیماً باید به دادگاه برود مجلس شورای ملی در امور قضائی دخالت ندارد.
نایب رئیس- آقای موسوی اردبیلی که با این اصل موافق هستند به همه این مسائل پاسخ خواهند گفت.
موسوی اردبیلی- بسم الله الرحمن الرحیم. نخست‏وزیر و وزیران در صورتی که متهم به خیانت سیاسی یا توطئه بر ضد امنیت کشور گردند اتهام آنها در مجلس مورد رسیدگی قرار خواهد گرفت. هیأت دولت را بر طبق ا صولی که آقایان تصویب فرمودند مجلس تعین می‏کند و در آنجا گفته شد نخست‏وزیر و وزیران در مقابل مجلس مسؤولند معنای مسؤولیت در مقابل مجلس چیست؟ مجلس در مقابل مردم مسؤول است رئیس‏جمهور را اصلا مردم انتخاب می‏کنند در مقابل مردم مسؤولند، اما دولت را، هیأت وزرا را، چون مجلس انتخاب می‏کنند مجلس مسؤول است. یعنی اگر اینها انحرافی خیانتی داشته باشند مجلس حق سؤال از آنها دارد و اینها جوابگوی مجلس باید باشند چون آنها اینها را نصب کرده‏اند برای یک کاری، تعهد اینها در مقابل مجلس است. نخست‏وزیر یا وزیر با در نظر گرفتن مقام وزارت که دارد مورد اتهام است حالا یک وقت ممکن است انحرافی از او سر زده باشد برای مردم، این به عنوان یک احتمال برای مجلس مطرح بشود. یک وقتی ممکن است بازی در بیاورند و دیگران تهمتی به او بزنند بهتر از مجلس و مناسب‏تر از مجلس و اولی‏تر از مجلس که رأی اعتماد به آنها داده و آنها را در
</section>
<section type="page" number="1320">
مقامی نصب کرده است و اینها مسؤولیت را در مقابل مجلس پذیرفته‏اند، برای رسیدگی این کار که آیا این اتهام درست است یا درست نیست، این همکاری را ادامه بدهند یا ادامه ندهند، این تهمت صرف است به اینها زده شده یا واقعیت دارد مناسب‏تر و اولی‏تر از مجلس چیست؟ این اتهامی که جناب آقای دکتر غفوری پرسیدند متهم‏کننده کیست، متهم‏کننده ممکن است نمایندگان مجلس باشند، احزابی که در مجلس نمایندگانی دارند و مخالف حزب نخست‏وزیر یا وزیر مورد تهمت هستند ممکن است افراد خارج، گروه‏های خارج باشند شایعاتی را درست کنند و در سطح مملکت رواج بدهند، دست‏های داخلی و خارجی باشد، هر چه هست بالاخره وقتی صحبت به داخل مجلس کشیده شد و این دولت در مقام اتهام قرار گرفت، مجلس برای این‏که وضع خودش را با او روشن کند می‏خواهد برود دنبال این مسأله که این حرف‏هایی که درباره او می‏زنند حقیقت دارد، حقیقت ندارد، می توانند ادامه بدهند؟ برای روشن شدن تکلیف خودشان، حالا یک وقت است که می‏بینند بله واقعاً شبهه هست یا مظنون است و طوری هست که نمی‏توانند به او رأی اعتماد بدهند و با او به همکاری ادامه بدهند، دیوان‏عالی کشور می‏آید، البته آمدن دیوان‏عالی کشور درست است موقوف به ارجاع مجلس نیست ممکن است یک روزی سند اتهام وزیر یا نخست‏وزیر در دیوان‏عالی کشور جمع شده باشد خود دیوان‏عالی کشور این مقام را قابل تعقیب بداند آن وقت به مجلس می‏گوید ما می‏خواهیم این نخست‏وزیر یا وزیر را محاکمه بکنیم. یک وقت هم هست دیوان‏عالی کشور از اینها نخواسته، خود مسأله به مجلس کشیده شده، همه یا پاره‏ای از نمایندگان مجلس رو در روی وزیر یا نخست‏وزیر قرار گرفته‏اند و می‏گویند چنین اتهامی هست و مجلس هم رسیدگی می‏کند و آن روز هم گفته شد مدارکی جمع‏آوری می‏کند، رسیدگی مقدماتی می‏کند تکلیف خودش را فعلا با او روشن کند و این را نمی‏شود گفت مجلس چکاره است، در مجلس نمایندگان مردمند، بالاترین مقام سیاسی کشور است، اتهام هم اتهام سیاسی است، اگراتهام، اتهام عمومی باشد که در بند دوم گفته شده است مربوط به این نیست پس این اولا برای جمع‏آوری مدارک است، برای رسیدگی مقدمات است، وظیفه خودش را می‏خواهد با این برسد، یک مسؤولیت مستقیم در مقابل آنها دارد آنها این را در این مقام نصب کردند و اما راجع به این‏که زندان برود یا زندان نرود ... (طاهری گرگانی- اجازه می‏فرمایید؟) اجازه بفرمایید عرضم تمام بشود اگر وقتم اجازه داد، چشم به فرمایشات جناب‏عالی هم پاسخ خواهم داد. این مسأله این است پس «نخست‏وزیری و وزیران در صورتی که متهم به خیانت سیاسی یا توطئه بر ضد امنیت کشور گردند اتهام آنها در مجلس مورد رسیدگی قرار خواهد گرفت» حالا اگر مورد رسیدگی قرار گرفت و اکثریت رد کردند در صورتی که از طرف دیوان‏عالی شکور هم تعقیب نشده یک وقت مسأله این است که دیوان‏عالی کشور تعقیب می‏کند، او می‏گوید من می‏خواهم این را متهم بدانم مجلس می‏گوید ما با اکثریت اتهام شما را رد می‏کنیم، مسأله مصونیت و عدم مصونیت مطرح می‏شود. یک وقت دیوان‏عالی کشور این را تعقیب نکرده مجلس رسیدگی می‏کند مدارک را جمع‏آوری می‏کند اگر مدارک را کافی دید مجلس در مقابل او می‏ایستد مدارک را به دیوان‏عالی کشور ارجاع می‏دهد و می‏گوید این نخست‏وزیر از نظر ما متهم است و ما به عنوان نمایندگان مردم او را متهم می‏دانیم این هم مدارکش، تعقیب کنید. ارجاع ظاهراً به این معنا است و چنان‏چه اکثریت رأی نداد مدارکی هم در دیوان‏عالی کشور نیست و خودش تعقیب نمی‏کند خوب طبعاً مسأله متروک و اگر اکثریت رأی نداد
</section>
<section type="page" number="1321">
و دیوان‏عالی کشور خودش از طرف خودش مدارکی داشته و آمد تعقیب کرد، این اصل فکر می‏کنم ناظر به آنجا نیست ولی اگر بخواهد ناظر به آنجا هم باشد مسأله مصونیت مطرح می‏شود. من در آنجا با مصونیت موافق نبودم اگر آقایان در آنجا رأی به مصونیت ندادید و فکر می‏کردید مصونیت مخالف با بعضی موازین اسلامی است و امثال اینها، البته در آنجا خیلی مسلّم نبود، به نظرم آقایان فرمودند به دلیل ... (تصویب نشد) اگر تصویب نشده باشد این صورت که دیوان‏عالی کشور خودش مدارکی دارد و خودش می‏خواهد این را تعقیب کند این اصل نباید آنجا را بگیرد. این مسأله‏ای است که در خود مجلس مطرح شده و این معنایش این است که با گفتن یک نماینده یا دو نماینده یا سه نماینده یا یک حزبی که سه نماینده در مجلس دارد با این‏که اکثریت مجلس او را مبرا می‏داند، مجلس در مقابل نخست‏وزیر قرار نمی‏گیرد و این هیچ‏گونه دخالتی در امور قضائی و امور اجرایی نیست. (سبحانی- بالاخره مجلس قاضی شد یا ضابط؟) مجلس نه قاضی شد، نه ضابط. (سبحانی- پس کالحجرفی جنبالانسان) نه، مجلس این جور شده، بنده می‏خواهم با شما همکاری کنم و فرض کنید شما را از طرف خود یا جمع، ما به کاری منصوب کرده‏ایم شما متهم شده‏اید، ما می‏خواهیم تکلیف خودمان را با شما روشن کنیم. اول می‏آییم مدارک را بررسی می‏کنیم، مقدمات را می‏بینیم اگر واقعاً شما در معرض تهمت هستید همکاری‏مان را قطع می‏کنیم وای بسا از شما هم شکایت می‏کنیم یک وقت هم می‏آییم می‏رسیم می‏بینیم مسأله افواهی بوده است، ترک می‏کنیم و مسأله ترک می‏شود این اگر کالحجرفی جنب الانسان است، آن هم هست، اگر نیست آن هم نیست و سابقاً هم همین جورها بود چون وقتی مجلس شروع می‏شود، مخصوصاً اگر احزاب آزاد باشند مردم هم خیلی در گفته‏هایشان مقید به اصول و موازین نباشند در مجلس طبعاً وزیر یا نخست‏وزیر از حزب خاصی است و کمتر اتفاق می‏افتد احزاب دیگر او را متهم نکنند مدام متهم می‏کنند، اگر ما بگوییم به صرف اتهام یک وکیل، یا رسیدن یک نامه یا یک شایعه‏ای که یک حزب می‏کند مجلس همکاری خودش را با او قطع بکند و او را دست دیوان‏عالی کشور بدهد وضع مملکت به هم می‏خورد این‏که نمی‏شود، دیوان‏عالی کشور وقتی او را تعقیب می‏کند که علیه‏اش مدارک کافی جمع‏آوری کرده باشد مجلس هم رسیدگی می‏کند اگر مدارکی دارد ارجاع می‏دهد به آنجا، همکاریش را هم با او قطع می‏کند و رأی اعتماد خود را پس می‏گیرد و اگر نبود ادامه می‏دهد.
ربانی شیرازی- ظاهر اصل این است که طریق رسیدگی به اتهام فقط از این راه است یعنی به مجلس باید داده بشود مجلس رسیدگی کند، به دیوان‏عالی کشور داده بشود و لازمه بیانات شما این است که دو طریق دارد، یک طریق که خود دیوان‏عالی کشور مستقل است، یک طریق از کانال مجلس شورای ملی. مسأله دوم، آیا پس از آنی که مجلس شورای ملی تشخیص داد که قابل تعقیب است و پرونده را به دیوان‏عالی کشور فرستاد باز با این نخست‏وزیر همکاری می‏کند؟
موسوی اردبیلی- یک وقت به نظر ما این اتهامات وارد است باید رسیدگی بشود و تعقیب بشود اگر کار را به جایی رساند حتی سؤال کردند او باید بیاید جواب بدهد استیضاح کردند باید تقاضای رأی اعتماد بکند.
ربانی شیرازی- پس بنابراین بهترین راه این است که از اول استیضاح بشود اگر جواب قانع‏کننده‏ای داد که هیچ، اگر نداد، رأی عدم اعتماد داده بشود و به دیوان‏عالی کشور ارجاع شود.
</section>
<section type="page" number="1322">
موسوی اردبیلی- نه این‏طور نیست.
نایب رئیس- مباحثه نکنید، اجازه بفرمایید به نوبت باشد، این‏طور که نمی‏شود جلسه را ادامه داد. سؤالاتی شده است جناب‏عالی یادداشت فرموده‏اید به آنها جواب بدهید اگر سؤالات دیگری هست یک نفر دیگر می‏آید جواب می‏دهد.
صدوقی- سؤالاتی که ضرورت دارد مطرح کنید شما را به خدا اگر ضرورت ندارد مطرح نکنید.
موسوی اردبیلی- سؤال دوم آقای طاهری مربوط به این بود که فرمودند اگر در مجلس قرار باشد هر روز این موضوع را رسیدگی کند البته معنایش این نیست که هر روز این موضوع را رسیدگی کنند این‏که می‏فرمایند باید به کمیسیون ارجاع بشود، عرض کنم بله مجلس خودش راهش را می‏داند ممکن است ارجاع کند به کمیسیونی که در مجلس تشکیل می‏شود و او رسیدگی کند منافاتی ندارد. آقای مکارم شیرازی و آقای آیت که اشکال عبارتی داشتند و فرق بین نخست‏وزیر و رئیس‏جمهور را که جناب آقای کرمی فرمودند که بنابراین لازم می‏آید نخست‏وزیر از رئیس‏جمهور مهم‏تر باشد، نه این‏طور نیست این در مقابل مجلس مسؤول است و آن در مقابل مردم مسؤول است روی این جهت ممکن است آن راهی داشته باشد و این هم راهی داشته باشد.
نایب رئیس- آقای دکتر باهنر جناب‏عالی به عنوان موافق بفرمایید و به بقیه سؤال‏ها جواب بدهید.
دکتر باهنر- بسم الله الرحمن الرحیم. عرض می‏شود که پس یک مسأله روشن شد که مجلس دادگاه نیست که به نوعی رسیدگی می‏کند و چرا رسیدگی می‏کند؟ برای این‏که نخست‏وزیر و وزرا در مقابل مجلس مسؤول هستند این یک جهت، جهت دیگر این‏که نخست‏وزیر و وزرا متعلق به مردم هستند و در واقع کارشان و مسؤولیت‏شان حقی است مال عموم مردم اگر بخواهند هر روز او را به دادگاه بکشند بدون آن‏که مجلس که نمایندگان مردم هستند رسیدگی به این کار کرده باشند، در واقع تضییع حق مردم است. بنابراین در وقتی که متهم می‏شود چون مسؤولیت اجتماعی در برابر مردم دارد خوب است که نمایندگان مردم هم به این مسأله رسیدگی بکنند که آیا این اتهام، صلاحیت تعقیب دارد یا ندارد. و اما مسأله استیضاح پاسخش این است استیضاح در موردی هست که نمایندگان مجلس یا همه‏شان یا حداقل ده نفرشان تشخیص بدهند که وزیر یا نخست‏وزیر تخلف از اجرای وظایف قانونی‏اش کرده و لذا از او سؤال می‏کنند که چرا فلان کار را نکردی و چرا فلان خیانت را کردی این غیر از این است که انواع خیانت‏ها به طور کلی که ممکن است از طرف فردی یا گروه‏هایی یا حزبی متهم بشود و ممکن است مجلس خودش نخواهد تشخیص بدهد که کسی تخلف قانونی کرده و مستقیم این کار از طرف مجلس باشد که به استیضاح بکشد، دیگران متهم کرده‏اند مجلس رسیدگی می‏کند تا ببیند اتهام وارد هست یا قابل تعقیب هست یا نه و همیشه زمینه، زمینه استیضاح نیست. (گلزاده غفوری- این حرف‏های شما ارتباط قضائی ندارد.) فرمودید مسأله استیضاح در موردی هست که نخست‏وزیر یا وزراء ...
گلزاده غفوری- هر چه می‏خواهد باشد هر چه برخلاف مصالح مملکت باشد خیانت به طرق اولی است. (خانم گرجی- اگر خود مجلس متهم بکند جواب چه می‏شود؟) در اصلی‏
</section>
<section type="page" number="1323">
که مربوط به استیضاح بود گفته شده بود که حداقل ده نفر از نمایندگان مجلس تشخیص بدهند که از وظایفشان تخلف قانونی کرده و لذا مجلس، وزیر یا نخست‏وزیر را ... (گلزاده غفوری- خیانت علیه کشور تخلف از وظایف قانوین نیست؟) همیشه مجلس متهم نمی‏کند، در استیضاح مجلس متهم می‏کند.
نایب رئیس- آقای دکتر باهنر بفرمایید من تکمیل بکنم. ببینید مسأله این است نخست‏وزیر و وزرا را مجلس به عنوان مسؤولان اجرا از طرف ملت انتخاب می‏کند ... (کرمی- انتخاب نمی‏کند آقا.) چرا ... (کرمی- در همین اصول گذشته انتصاب نخست‏وزیر و وزرا عرض می‏شود با رئیس‏جمهور است.) اجازه بفرمایید رئیس‏جمهور نخست‏وزیر را پیشنهاد می‏کند و نخست‏وزیر می‏رود و وزرایش را انتخاب می‏کند و با تأیید رئیس‏جمهور به مجلس پیشنهاد می‏کند و مجلس به عنوان نماینده ملت می‏آید نسبت به صلاحیت اینها برای ایفای این وظیفه نظر می‏دهد. بنابراین مجلس به نمایندگی از ملت در این مورد که اینها مسؤولان قابل اعتمادی هستند نقشی داشته حالا یکی از وظایف مجلس شورای ملی و نمایندگان، نظارت بر کار دولت و دستگاه‏های اجرایی است وقتی نخست‏وزیر یا وزیری متهم می‏شود به تخلف از وظایفش، اولین جایی که باید به اتهام رسیدگی بکند و به نمایندگی از ملت حق دارد و وظیفه دارد، مجلس است. مجلس باید ببیند بر طبق وظیفه نظارتی که از جانب ملت بر کار دستگاه‏های اجرائی دارد آیا اینها واقعاً از دید او تخلف کرده‏اند یا نکرده‏اند.
کرمی- نسبت به رئیس‏جمهور چرا این کار نمی‏شود؟
نایب رئیس- حالا اجازه بفرمایید این را عمل کنیم بعد راجع به رئیس‏جمهور می‏رسیم.
خانم گرجی- اینجا اقامه دعوی از طرف مجلس می‏شود نه این‏که بررسی کنید این مجلس است که اقامه دعوی کرده است.
نایب رئیس- ما نگفتیم که چه مرجعی اقامه دعوی کرده ممکن است یک نماینده مجلس اقامه دعوی کرده باشد و ممکن است عوامل دیگر، بحث این است که کسانی را که به عنوان مسؤولان اجرایی، نمایندگان مجلس با اکثریت آراء از طرف ملت به عنوان افراد مورد اعتماد برای قبول این مسؤولیت‏ها رأی داده‏اند و شناخته‏اند این نمایندگان وطیفه دارند که بر کار آنها هم نظارت کنند ببینند از این وظایفشان تخلف می‏کنند یا نمی‏کنند این وظیفه نمایندگان است. بنابراین وقتی که نخست‏وزیر یا وزرا متهم می‏شوند اولین جایی که باید این مسأله را رسیدگی کند به حکم وظیفه نمایندگی، مجلس است و بعد از این‏که مجلس نظر خودش را داد به این‏که در مظان این اتهام هستند و مبرا نیستند از این اتهام، آن وقت یک مسأله قضائی پیش می‏آید و آن این است که این تخلفی که اینها دارند در حد بی‏کفایتی و ضعف کفایت و این حرف‏ها هست یا در حد خیانت است اگر اظهار نظر شد که این در حد خیانت و جرم است و کیفر این جرم چیست این از وظایف مراجع قضائی است بنابراین گفته شده است که پس از این‏که مجلس یک چنین نظری داد که باید پرونده به دیوان‏عالی کشور برای رسیدگی قضائی و اعلام رأی به جرم بودن و تعیین کیفر ارجاع بشود به آنجا ارجاع می‏شود، و اما همین‏طور که آقایان گفتند ما باید مسأله را خیلی باز کنیم چرا گفته می‏شود که حتماً باید یک چنین مقدمه‏ای را طی بکند رسیدگی مجلس منطقی است منتها آن چیزی که مورد اعتراض دوستان است این است که چرا ضرورت داشته باشد چون یک مسأله قضائی است دادگاه باید رأساً بتواند اقدام کند این همین است که آقای موسوی هم گفتند که من هم این را می‏پذیرم. نه این اصل مخالف او است چرا گفتند در مورد اینها دادگاه‏
</section>
<section type="page" number="1324">
رأساً این کار را نکند و بگذارد بعد از انجام این واجب سیاسی چون یک واجب سیاسی داشتیم یک واجب قضائی چرا گفتند که این واجب قضائی بعد از انجام این واجب سیاسی باشد؟ برای این‏که مملکت وقتی مسؤولیت اجرایی امورش برعهده اشخاصی است، اگر این اشخاص بخواهند مثل افراد معمولی هر روز به دادگاه کشانده شوند به خاطر تخلف از وظایفشان، یک وقت است جرایم عادی است آن مربوط به اصل بعدی است، اگر بخواهند به خاطر ادعای تخلف از وظایف قانونیشان هر روز به دادگاه کشانده شوند دستگاه اجرایی دچار تزلزل می‏شود. بنابراین گفته می‏شود که اول آن واجب سیاسی انجام بگیرد و این واجب قضایی بعد از آن باشد. این اصل مسأله هست حالا یا این است که با این استدلال‏هایی که می‏شود مورد پذیرش دوستان هست خوب رأی مثبت می‏دهد ...
ربانی شیرازی- از جنبه حقوقی مسأله، مجلس شورای ملی رأی تمایل داده است به نخست‏وزیر پس در حد رأی تمایل می‏تواند کار بکند. (نایب رئیس- رأی اعتماد داده آقا.) اینجا نوشته است «نامزد می‏کند و مجلس رأی تمایل می‏دهد و رئیس‏جمهور فرمان صادر می‏کند» مجلس شورای ملی می‏تواند دو کار بکند یا استیضاح بکند یا رأی عدم اعتماد بدهد ولی اگر جنبه قضائی داشته باشد مجلس شورای ملی نمی‏تواند جنبه قضائی داشته باشد. در مقابل رأی اعتماد یا رأی تمایل هر کدام را شما بگویید یا می‏توانید استیضاح بکند یا رأی عدم اعتماد بدهد ولی نمی‏تواند محاکمه کند.
نایب رئیس- آقای طاهری گرگانی فرمایشی دارید؟
اقای طاهری- سؤال من هم شبیه به سؤال آقایان است راجع به نخست‏وزیر و وزرا یک جهت مسؤولیت است و یک جهت در معرض افکار عمومی قراردادن است که مردم اگر چنان‏چه دیدند که یک چنین اتهامی را بی‏خود می‏خواهند وارد کنند دفاع می‏کنند و اگر دیدند که اتهام وارد است نباید پشت پرده بماند و باید مردم مطلع بشوند ولی تمام این بیانات اقتضا می‏کند که مجلس حق رسیدگی داشته باشد اما این‏که دادگاه و مراجع قضائی حتماً باید از این کانال پرونده را تشکیل بدهند و اگر اکثریت رأی داد، این معنی ندارد.
دکتر باهنر- اجازه بفرمایید مسأله استیضاحی را که جناب آقای ربانی شیرازی فرمودند همیشه لازم نیست که نتیجه اتهام این باشد که یک وزیری از وزارت بیفتد یا مجازاتش این باشد که از وزارت بیفتد و یا آن‏که طریق از وزارت افتادنش این باشد که از راه استیضاح وارد بشود. یک راهش استیضاح است، یک راهش هم این است که رسیدگی می‏کند اگر زمینه طوری هست که قابل ارجاع به دادگاه هست این را در واقع مجلس بررسی می‏کند ببیند این یک شایعه هست یا یک اتهام صرف است یا این‏که نه یک زمینه‏ای هست که قابل این است که به دادگاه ارجاع بشود پس برای این منظور هست. اما رأی دادگاه چه باشد، ممکن است اخراج باشد، ممکن است زندان باشد یا چیز دیگری باشد، پس همیشه لازم نیست که یا استیضاح و اخراج و یا رأی عدم اعتماد، ممکن است چیز دیگری باشد، بنابراین در صورتی که متهم شده ...
نایب رئیس- باز بحث‏ها همین‏طور بدون نوبت شد و اگر تا غروب هم اینجا به جایی نمی‏رسیم. آقای دکتر غفوری شما مطلب تازه‏ای دارید بفرمایید.
گلزاده غفوری- من می‏خواهم بگویم که این جواب‏ها اصلا ارتباطی به اصل موضوع‏
</section>
<section type="page" number="1325">
ندارد و مثل این‏که آقایان همین‏طور می‏خواهد صحبت بکنند. اتهام در اصطلاح حقوقی معنایش این نیست که مثلا پشت سر کسی دیگر حرف بزند، مثل این‏که پشت سر شما حرف می‏زند، اتهام معنایش این است که یک دلایل مستندی وجود داشته باشد که قابل رجوع به محکمه باشد آن وقت اینجا من سؤالم این است که آن کسی که متهم شده چه مرجعی این اتهام را وارد کرده است؟ حتماً به دستگاه‏های قضائی مراجعه کرده یا این‏که وکلایی دارند بالاخره این یک اتهام شایعه‏سازی نیست، شایعه را نمی‏گویند اتهام، اصل مسأله این است که این اتهام وارد است یا نه و این اصل قضائی است. شما معنی قضات تحقیق را که می‏دانید، اینها برای همین هستند که ببینند این اتهام وارد است یا نه، تا بعد برود به محکمه و دادستان رأی به تعقیب بدهد. اینها همه مسأله حقوقی است و تمام اینها را شما داده‏اید به مجلس پس اصل مسأله این است که اتهام، اتهام قضائی هست نه اتهام شایعه‏سازی و دوم کار قضات تحقیق را داده‏اید به مجلس و سوم که از همه مهم‏تر است، اگر آمد و اکثریت رأی نداد و دیوان‏عالی کشور دلایل زیادی دارد یعنی او از نظر قضائی متهم است، حالا همین‏طور ولش کنند. اینها را جواب بدهید حاشیه‏پردازی که درست نیست.
نایب رئیس- خانم گرجی بفرمایید.
خانم گرجی- سؤال من این است که اگر خود مجلس شاکی بود باید مجلس به پرونده خودش رسیدگی بکند؟ آیا مجلس صلاحیت این کار را دارد؟
دکتر باهنر- من پاسخ کوتاهی که در زمینه اتهام می‏توانم بدهم این است که آیا همه کسانی را که تعقیب می‏کنند قبلا پرونده اینها تکمیل شده و جرمشان مسلم شده و تهمت وارده شده تعقیبشان می‏کنند یا نه، همین قدر که در مظنه یک جرم یا خیانتی قرار بگیرند می‏آیند تعقیبشان می‏کنند؟ ما می‏خواهیم بگوییم همان مسأله‏ای که باعث تعقیب می‏شود همان مسأله را باید اول مجلس رسیدگی بکند اگر زمینه را طوری دید که قابل تعقیب است بعد تعقیب می‏شود.
یزدی- مجلس تعیین موضوع می‏کند و دادگاه هم حکم می‏دهد این دوتا را مخلوط کرده‏اند.
نایب رئیس- آقای کرمی بفرمایید.
کرمی- اگر شما می‏گویید که نخست‏وزیر و وزیر، شدنشان جلیل است و از اینها نبایستی هر کس شکایت بکند دیگر اینجا، اکثریت مجلس چه ربطی دارد ولو فرض مجلس سیصد نفر است صد و پنجاه و یک نفر رأی ندادند و صد و پنجاه نفر رأی دادند اتهام او ثابت نمی‏شود به خاطر این یک نفر آدم؟ صحیحش این است که پرونده او باید در دادگاه برود و آنجا رسیدگی شود.
دکتر باهنر- اگر این حق را برای مجلس قائل شویم که رسیدگی به اتهام نخست‏وزیر و وزرا توسط مجلس انجام شود معنای این حق این است که اکثریت، نظرش مورد قبول باشد و اثر بکند. (کرمی- چه کسی این حق را می‏دهد این حرام است.) پس شما اصل حق را قائل نیستید اگر این حق را توانستیم به مجلس بدهیم مسأله صد و پنجاه و یک نفر و صد و چهل و نه نفر حل خواهد شد برای این‏که طبعاً هر پیشنهادی که به مجلس ارجاع شد بایستی اکثریت رویش نظر بدهند تا بتوانیم به آن، ترتیب اثر بدهیم.
ربانی شیرازی- اگر چنان‏چه تشخیص داد که پرونده باید به دیوان‏عالی کشور برود در
</section>
<section type="page" number="1326">
این مدتی که پرونده در دیوان‏عالی کشور است مثلا پنج ماه، یک سال، بیشتر، کمتر آیا مجلس شورای ملی با دولتی که متهم است به این‏که توطئه علیه امنیت کشور یا علیه رژیم کشور می‏خواسته بکند باید کار بکند؟
دکتر باهنر- اگر فرض کنیم که مسأله ارجاع به مجلس هم نبود و مستقیماً می‏گفتیم به دیوان‏عالی کشور ارجاع شود و بعد مجلس اطلاع پیدا کرد که وزیری متهم است و پرونده او در دیوان‏عالی کشور مطرح است چکار باید کرد؟ همان پاسخی که آن موقع می‏دهد حالا هم بدهید.
ربانی شیرازی- جواب قانع‏کننده‏ای نیست.
نایب رئیس- بحث نکنید ایشان نظر خودشان را گفتند، آقای جوادی بفرمایید.
جوادی- در اینجا مطالبی طرح می‏شود که برخی از آنها ارتباطی به مدار این اصل ندارد و بعضی دیگر آنها درست نیست.
1- جریان استیضاح دولت توسط مجلس و رأی اعتماد دادن و یا ندادن، مربوط است به سقوط دولت و عدم سقوط آن، که اصل جداگانه برای آن تصویب شد و ارتباطی به بحث کنونی ما ندارد.
2- جریان مصونیت نخست‏وزیر و وزیران و امتیاز آنان بر دیگران با این‏که در اسلام تمام افراد در برابر قانون خداوند یکسانند و این مطلب نیز درست نیست زیرا مفاد این اصل امتیاز نخست‏وزیر و سایر وزرا بر دیگران نیست برای این‏که در ذیل همین اصل آمده که بعد از رسیدگی به جرایم آنان مجازات آنها تابع قوانین عمومی است یعنی هیچ تفاوتی بین آنان و دیگران نمی‏باشد.
3- این‏که گفته شد مصونیت نخست‏وزیر و وزیران برخلاف شرع است چنان‏که درباره مصونیت پارلمانی نمایندگان مجلس هم همین حرف گفته شد این هم درست نیست زیرا تخلف آنها یا در حق الله است و یا در حق الناس، اگر حق الله باشد که از بحث بیرون است و اگر حق الناس باشد چنان‏که مدار سخن است مردم که صاحب حق هستند همان‏طوری که می‏توانند از اصل حق خود صرف نظر کنند می‏توانند رضایت دهند که تحقیق درباره تجاوز به حق آنها از راه مجلس که نمایندگان همه اقشار ملت در آنجا شرکت دارند انجام شود و این تفاوت فقط در مقدمه رسیدگی به جرایم وزرا است و آن‏هم با موافقت مردم که به این قانون رأی مثبت می‏دهند در نتیجه مصونیت پارلمانی و همچنین مفاد این اصل بعد از تأمل کافی درباره آن خلاف شرع نخواهد بود و آن‏چه که در اینجا مهم است رسیدگی به جرایم سیاسی نخست‏وزیر و وزیران از جنبه قضائی است نه از لحاظ استیضاح و مانند آن.
کرمی- توجه فرمایید این مسأله را یا باید حذف کنید یا جواب قانع‏کننده بدهید. آقای جوادی فرمودند که این حق الناس است، اکثریت مجلس که نمی‏توانند حق کلیه مردم را از بین ببرند.
دکتر باهنر- پاسخی که در این زمینه دارم این است که همان‏طور که ما برای رسیدگی‏های دادگاه یک مقدماتی قائل می‏شویم و عده‏ای را به عنوان ضابط تعیین می‏کنیم که از این مسیر خاص اگر رفت بعد می‏توانیم اینها را در دادگاه طرح کنیم می‏شود گفت که خیانت این عده در این شرایط طریقش این است اگر از این طریق رفت و این طریق کرد و رویش‏
</section>
<section type="page" number="1327">
صحه گذاشت به دادگاه ارجاع می‏شود اما اگر از این طریق طی نشد به دادگاه ارجاع نمی‏شود.
نایب رئیس- آقای فاتحی بفرمایید.
فاتحی- عرض شود در اصلی که قبلا مورد بررسی قرار گرفت و تصویب شد ما وقتی که رئیس‏جمهور را خواستیم عزل کنیم به دو طریق بود، جرایم را تقسیم کردیم به جرایم از نظر سیاسی و غیر سیاسی و نظر به این‏که مجلس را نمایندگان ملت دانستیم برای عزل رئیس‏جمهور از نظر سیاسی گفتیم مجلس اگر به تنهایی نظر بدهد کافی است و به این طریق گفتیم که «پس از حکم دیوان‏عالی کشور به تخلف وی از وظایف قانونی یا رأی مجلس شورای ملی به عدم کفایت ...» ببینید همان رأی مجلس به عدم کفایت او برای عزلش کافی بود و اما در اینجا علاوه بر این‏که مجلس رأی به عدم کفایت سیاسی او داده باز حکم را ارجاع کرده‏ایم به دیوان‏عالی کشور این دیگر لزومی ندارد.
دکتر باهنر- آنجا بحث عزل بود و اینجا بحث عزل نیست بحث یک نوع خیانتی است که یک نوع حکومتی خواهد داشت و ثانیاً اینجا مجلس رأی می‏دهد به این‏که قابل طرح در دیوان‏عالی کشور است و رأی به عزل یا عدم اعتماد نمی‏دهد.
نایب رئیس- اجازه بدهید من این بحث را تکمیل کنم، آقای فاتحی آنجا مسأله رأی به عدم کفایت بود، تشخیص این‏که او دیگر کاردانی و کارایی‏اش ضعیف است و اصولا بحث خیانت و جرم و اتهام نبود آنجا گفتیم که اگر رئیس‏جمهور از باب تخلف از وظایف قانونی‏اش قرار است کنار برود باید دیوان‏عالی کشور رأی بدهد پس دقت کنید یعنی آن موردی را که اینجا گفتیم باید برود مجلس، آنجا نگفتیم باید برود مجلس آنجا گفتیم به دادگاه و آن شق دیگر، در اصل 115 اصلا مطرح نیست و آن شق این است که اصلا مجلس نظر می‏دهد که این آدم لایقی نیست دم لیاقت و ضعف لیاقت هیچ ارتباطی به مورد اصل 115 یا اصل 116 ندارد، این است که آن موضوع را در اینجا مقایسه نفرمایید. آقای هاشمی‏نژاد بفرمایید.
هاشمی‏نژاد- در خود اصل جای تردید نیست و خیلی روشن است و مجلس در واقع کسی را انتخاب کرده و باید استیفای از حیثیت خودش و نخست‏وزیرش بکند تا بتواند در مملکت کار بکند و این با هیچ اصل اسلامی منافاتی ندارد و تبعیض هم نیست و درست اکثریت هم باید قانع بشود که او قابل تعقیب است یا نیست چون اکثریت مجلس هم انتخابش کرده است ولی پیشنهادی دارم و آن این است که همان‏طور که در رسیدگی به پرونده برای این‏که احتمال توطئه از بین برود این کانال را قرار دادید، کیفیت رسیدگی او هم باید طوری بشود که به اعتبارش لطمه‏ای وارد نشود بنابراین یا این پیشنهاد به رأی گذاشته شود که مجلس تعدادی را معین بکند که آنها رسیدگی بکنند یا اگر بنا است که خود مجلس رسیدگی بکنند این رسیدگی در جلسه خصوصی باشد.
نایب رئیس- آقای فارسی بفرمایید.
فارسی- در دفاع از این اصل یک مقدار صحبت‏هایی شد و ضعف استدلال باعث شد که شبهه قوی بشود.
نایب رئیس- شما به عنوان موافق می‏خواهید صحبت کنید.
می‏خواهم توضیح بدهم راجع به فرمایشات شما مخصوصاً که مسأله استیضاح را با محاکمه مخلوط کردید. در مواردی که نمایندگان مجلس سؤال می‏کنند یا استیضاح‏
</section>
<section type="page" number="1328">
می‏کنند آنجا تخلف از انجام وظیفه وزارت است اما اینجا اصلا و به هیچ وجه ربطی به انجام وظیفه ندارد. وزیر کشاورزی ممکن است علیه امنیت کشور توطئه بکند ربطی اصلا به کار کشاورزی و وظیفه کشاورزی ندارد این اصل مربوط به قضیه است. آن وقت برای رسیدگی به این کار در همه دنیا هست که آمده‏اند ترتیبی اتخاذ کرده‏اند که با دقت انجام بگیرد همچنان که جرایم سیاسی را از جرایم عادی جدا کرده‏اند وقتی که جرایم سیاسی به دادگاه می‏رود گفته‏اند یک هیأت منصفه بیایند به عنوان افراد متخصص در مسائل سیاسی و در فعالیت‏های سیاسی تا حق کسی ضایع نشود، اینجا هم و همین‏طور، وقتی یک وزیر متهم می‏شود به توطئه علیه کشور، در مجلس شورای ملی یک کمیسیون دادگستری هست اینها قضات هستند اینها کسانی هستند آقای دکتر غفوری که آیین دادرسی را برای دیوان‏عالی کشور تصویب می‏کنند، این جور نقشی دارند حتماً این کمیسیون دادگستری که مرکب از قضات و مجتهدین هست این صلاحیت را به اندازه یک قاضی تحقیق دارد که بفهمد اساساً جرم سیاسی به وقوع پیوسته است یا نه و اینها صلاحیتشان بیشتر از آن قاضی تحقیق است چون اتهام سیاسی است و کمیسیون دادگستری مجلس شورای ملی متخصص در جرم‏شناسی سیاسی است و اطلاعات سّری که می‏تواند به این کمیسیون بیاید ممکن است به دست قاضی تحقیق نرسد.
نایب رئیس- آقای منتظری بفرمایید.
منتظری- من دو سه اشکال دارم یک اشکالم این است که چطور در این اصل رئیس‏جمهور را ذکر نکردید؟ در آن اصل که گذشت ما در آن، عزل رئیس‏جمهور را داشتیم گفتیم در صورتی که تخلف از وظایف قانونی یعنی ولو این‏که یک قانونی را عمل نکند غیر از توطئه علیه امنیت کشور یا جرم سیاسی هست. پس بنابراین برای رئیس‏جمهور هم بایستی که این معنا را در نظر بگیریم که در صورتی که جرم سیاسی داشته باشد، این‏که ما در جرایم عادی رئیس‏جمهور را ذکر می‏کنیم اما در این اصل رئیس‏جمهور را نمی‏گوییم درست نیست. اشکال دوم این‏که این موضوع همان‏طور که گفتیم هیچ مربوط به مجلس شورای ملی نیست آقای فارسی هم گفتند اگر می‏خواهید برای این‏که چون منتخب ملت هستند از این جهت که حیثیت ملت از بین نرود این کار را بکنید، بایستی به کمیسیون دادگستری مجلس به عنوان تشکیل پرونده اجازه بدهید که آنها یک بازجویی بکنند ببینند واقعاً این اتهام درست است یا نه و این هم برای این است که ممکن است هر روزی یکی پیدا بشود و اینها را متهم بکند و از کار بازشان بدارد. بنابراین بایستی برود به کمیسیون دادگستری مجلس، آنها رسیدگی بکنند، ببینند این جرم قابل تعقیب هست یا نه اگر جرم قابل تعقیب هست پرونده را بدهند به دادگاهی که برای جرایم سیاسی هست و من بالاخره نفهمیدم که دیوان‏عالی کشور فرقش با دادگاه عالی چیست مگر این‏که بگویید دیوان‏عالی کشور مأمور رسیدگی به جرایم سیاسی است. اشکال سوم این‏که خوب در مدت رسیدگی این نخست‏وزیر یا این رئیس‏جمهور، تکلیف کشور چه می‏شود آیا اینها سر کار خواهند بود یا معلق خواهند بود؟ این را هم ذکر نکرده‏اید.
دکتر باهنر- اعتراض اول ظاهراً وارد است، فکر می‏کنم که اگر آقایان موافقت کنند رئیس‏جمهور و نخست‏وزیر و وزیران ولی در اصل 115 فقط نخست‏وزیر و وزیران هست. رئیس‏جمهور را اگر موافقت بفرمایید که اضافه شود می‏شود رویش نظر داد.
</section>
<section type="page" number="1329">
کرمی- شما آنجا رأی دادید و تصویب کردید «بدون وساطت مجلس» اینجا می‏توانید بگویید با وساطت مجلس؟
دکتر باهنر- و اما اشکال دوم آقای منتظری که به کمیسیون قضائی ارجاع بشود، پاسخ این است که ...
طاهری اصفهانی- رئیس‏جمهور را باید در فصل خودش بحث بکنیم که اینجا بحث نخست‏وزیر و وزیران است.
دکتر باهنر- و اما در زمینه مسأله کمیسیون قضائی مجلس هر مسأله‏ای که در مجلس مطرح می‏شود طبعاً در اولین مرتبه به کمیسیون مربوط و متناسب با این مسأله ارجاع خواهد شد. یک لایحه یا یک طرح اقتصادی، اول در کمیسیون اقتصادی مطرح خواهد شد و یا یک اتهامی مطرح شده در بیرون یا در روزنامه‏ها یا به وسیله اشخاص و ارجاع شده به مجلس، مجلس اول این را ارجاع شده به مجلس، مجلس اول این را ارجاع می‏دهد به کمیسیون قضائی تا او روی این مسأله نظر بدهد، چه بسا در همان کمیسیون قضائی مسأله دفن بشود، مثل بسیاری از لوایح و طرح‏ها که در کمیسیون مربوط یا تصحیح می‏شود و یا رد می‏شود و یا آماده‏اش می‏کنند برای طرح در جلسه علنی، بنابراین طبعاً آن‏چه خواسته شما هست عملی خواهد شد. (منتظری- کمیسیون کافی است و احتیاجی به رأی مجلس نیست) نه و اما چنان‏چه کمیسیون قضائی رسیدگی کرد و از این نظر مسأله را قابل طرح دانست حق نمایندگان مردم است که به این مسأله نظر بدهند که قابل تعقیب است یا نه.
گزاده غفوری- اگر رأی ندهند منتفی می‏شود؟
نایب رئیس- فعلا معنی این اصل این است، اجازه بفرمایید به رأی می‏گذاریم، آقای باهنر بفرمایید.
دکتر باهنر- و اما این‏که چرا اتهامات سیاسی می‏رود به دیوان‏عالی کشور و جرایم عادی و معمولی می‏رود به دادگاه‏های عادی، جرایم عادی به دادگاه‏های عمومی دادگستری معلوم است که چرا، و اما دیوان‏عالی کشور تا آنجا که فعلا در ذهن ما است یک دادگاه عالی است برای رسیدگی به مسائل مهم سیاسی مملکتی و اما این‏که ما در طرح قضاییمان چند نوع دادگاه خواهیم داشت، آیا دادگاه‏های رسیدگی به مسائل سیاسی جدا است و یا هیأت منصفه باید اضافه کنیم و یا صورت دیگری، این بعداً تکمیل خواهد شد و اگر بعد دیدیم که یک دادگاه مهم‏تری مسؤول رسیدگی به جرایم مهم سیاسی است این اصطلاح را بعد اینجا عوض بکنیم، فعلا ما با سابقه ذهنی که از دیوان‏عالی کشور داریم به این اصطلاح روی می‏آوریم.
نایب رئیس- آقای میر مرادزهی فرمایشی دارید بفرمایید.
مکارم شیرازی- ترتیب کار عوض شده چهار پنج تا مخالف و چهار پنج تا موافق صحبت می‏کنند.
نایب رئیس- عملا این‏طور شده آقای میر مرادزهی هم بفرمایید بعد به رأی می‏گذاریم.
موسوی تبریزی- هر کس تذکری دارد اجازه بفرمایید بدهد، این اصلی که اینجا هست در کمیسیون مشترک گروه‏ها بحث شد وانگهی همان‏طور که آقای سبحانی فرمودند روش همان صیانت است منتها ببینیم آیا برای حفظ تثبیت سیاست مملکت می‏توانیم این کار را ...
نایب رئیس- این چیزی که رویش بحث شده، آقای میر مرادزهی بفرمایید.
</section>
<section type="page" number="1330">
میر مرادزهی- ما قبلا هم قانون محاکمه وزرا داشتیم هر چند که تا حالا هیچ وزیری را محاکمه نکرده‏ایم و صلاحیت رسیدگی هم داده بودند به دیوان‏عالی کشور هر چند که باز وظیفه‏اش رسیدگی شکلی بود نه ماهیتی، ولی در این مورد به خصوص صلاحیت رسیدگی ماهیتی را هم داده بودند با توجه به پرونده‏ای که در مجلس بسته می‏شد و کمیسیون قضائی البته، کمیسیون قضائی که در مجلس هست اینها صلاحیت دارند و قوانین را اول اینها بررسی می‏کنند و بعد به مجلس می‏رود.
نایب رئیس- آقای قرشی بفرمایید.
قرشی- بنده با محتوای اصل موافقم ولی دو تا تذکر عبارتی دارم، یکی این‏که بنویسیم چنان‏چه اکثریت مجلس به وقوع اتهام رأی دادند، یکی هم این هیأت عمومی دیوان‏عالی را بنویسیم: «دادگاه صالحه»
نایب رئیس- خیلی متشکر یک کلمه اصلاح شده برای تصریح است و اصل 115 با این اصلاح برای رأی‏گیری خوانده می‏شود.
اصل 115- نخست‏وزیر و وزیران در صورتی‏که در زمان تصدی متهم به خیانت سیاسی یا توطئه بر ضد امنیت کشور گردند اتهام آنها در مجلس مورد رسیدگی قرار خواهد گرفت و چنان‏چه اکثریت مجلس رأی به عقیب داد، هیأت عمومی دیوان‏عالی کشور رسیدگی به عمل می‏آورد، مجازات این جرایم تابع قوانین عمومی است.
 (اخذ رأی به عمل آمد و نتیجه به شرح زیر اعلام شد.)
نایب رئیس- نتیجه رأی را اعلام می‏کنم، عده حاضر در جلسه هنگام اخذ رأی شصت و یک نفر، تعداد کل آراء شصت و یک رأی، موافق سی و هشت نفر، مخالف شش نفر، ممتنع هفده نفر، رد شد.
4- طرح و تصویب اصل 116 (اصل یکصد و چهلم)
نایب رئیس- اصل 116 مطرح است.
مکارم شیرازی- این‏هم مربوط به همان اصل قبلی است.
نایب رئیس- این اصل مستقلا مطابق نظر همه‏تان است، اجازه بفرمایید قرائت می‏کنم:
اصل 116- رسیدگی به اتهام رئیس‏جمهور و نخست‏وزیر و وزیران در مورد جرایم عادی با اطلاع مجلس شورای ملی در دادگاه‏های عمومی دادگستری انجام می‏شود.
به نظر من این اصل بحثی هم ندارد.
مکارم شیرازی- این اصل صد درصد درست است ولی اگر آن اصل را بگذاریم کنار، این اصل بدون آن اصل اصلا نادرست است، چرا؟ به دلیل این‏که جرایم عادی را گفتید، ولی درباره جرایم غیر عادی که مهم‏تر است ساکت شدید.
نایب رئیس- عیبی ندارد، تمام این بحث‏هایی که ما کردیم شامل این مطلب هم می‏شد دیگر بحث به نظر من زائد است این اصل را به رأی می‏گذاریم.
خانم گرجی- این اشکالی که آقای طاهری گفتند که اینجا بحث نخست‏وزیر و وزیران است آیا در این اصل آ وردن رئیس‏جمهور اشکالی ندارد؟
نایب رئیس- اشکالی ندارد البته بهتر است آنجا بیاید ولی گاهی برای جلوگیری از
</section>
<section type="page" number="1331">
تکرار ناچار می‏شویم. بنابراین، اصل 116 را برای رأی‏گیری قرائت می‏کنم:
اصل 116 (اصل یکصد و چهلم)- رسیدگی به اتهام رئیس‏جمهور و نخست‏وزیر و وزیران در مورد جرایم عادی با اطلاع مجلس شورای ملی در دادگاه‏های عمومی دادگستری انجام می‏شود.
لطفاً رأی بگیرید.
 (اخذ رأی به عمل آمده و نتیجه به شرح زیر اعلام شد)
نایب رئیس- نتیجه رأی را اعلام می‏کنم، عده حاضر هنگام رأی‏گیری شصت و یک نفر، تعداد کل آراء شصت و یک رأی، موافق پنجاه و شش نفر، مخالف هیچ، ممتنع پنج نفر، بنابراین تصویب شد، تکبیر (حضار سه مرتبه تکبیر گفتند)
همان‏طور که عرض کردم چون بحث در مورد هر دو اصل یکی بود بنابراین بحث تازه‏ای هم نداشتیم.
رشیدیان- با همه علاقه‏ای که هیأت رئیسه به ایجاد نظم دارد، اما مطلبی هست که باید توجه داشته باشید، یک ساعت روی این اصل بحث شده، باید خود شما این شم را داشته باشید که البته هم دارید ولی یک مقدار بیشتر باید دقت بفرمایید که این اصل تصویب نمی‏شود و آقایانی که اینجا صحبت می‏کنند یا مخالفت می‏کنند پیشنهاداتشان را قید بکنند که چه تغییری داده شود چون یک ساعت تمام روی این اصل بحث شد هیچ چیزی نه کم نه زیاد فقط یک کلمه «در زمان تصدی» اضافه شد که آن‏هم زائد است، اگر یک مقداری تغییر و تحول پیدا می‏کرد و یک مقدار کلمات عوض می‏شدند مسلماً به این شکل رد نمی‏شد.
5- طرح اصل 117
نایب رئیس- استنباط من این بود که این از آن قبیل نبود، در مواردی ممکن است استنباطم درست نباشد ولی در این مورد استنباط من این بود که مجلس در دو طرف قضیه قرار دارد و این چون چیزی نیست که با اصلاح حلش بکنیم، بنابراین اصل 117 مطرح است که قرائت می‏شود.
اصل 117- رئیس‏جمهور، نخست‏وزیر و وزیران و هیچ یک از کارمندان دولت نمی‏توانند بیش از یک مقام رسمی دولتی قبول نمایند. داشتن هر نوع شغل در مؤسساتی که تمام یا قسمتی از سرمایه آن متعلق به دولت یا مؤسسات عمومی است و نیز ریاست و مدیریت عامل یا عضویت در هیأت مدیره انواع مختلف شرکت‏های خصوصی و وکالت دادگستری و مشاور حقوقی برای آنان ممنوع است.
نخست‏وزیر به طور موقت تصدی چند وزارت‏خانه را بپذیرد.
سمت‏های آموزشی در دانشگاه‏ها و مؤسسات علمی از این قاعده مستثنی است.
نایب رئیس- آقای قرشی نظری دارید؟ (قرشی- موافقم) آقای خامنه‏ای نظری دارید؟
خامنه‏ای- من تذکری دارم در مورد اضافه شدن مشاور حقوقی در اینجا، چون اینهایی که ما اسم بردیم از نظر این است که مستقیماً در جریان کسب منافع و سوء استفاده از مقام هستند. مشاور حقوقی و اصولا مشاور، این جا این خاصیت را ندارد و قبلا هم در پیش نویس نبوده به صرف اینکه یک امر حقوقی است و شباهت با وکالت دارد شامل نمی‏شود. نکته دوم‏
</section>
<section type="page" number="1332">
این‏که در سطر بعد که نوشته نخست‏وزیر می‏تواند به طور موقت تصدی چند وزارت‏خانه را بپذیرد این ممکن است پنج، ده وزارت‏خانه را شامل بشود و این عملی نیست چون حداکثر یک یا دو وزارت‏خانه را می‏شود گفت ولی نوشتن «چند» اینجا زیاد است برای این‏که نخست‏وزیر دو تا را تعیین می‏کند و بیست تا وزارت‏خانه را بین سه نفر تقسیم می‏کند و این عملی نیست و وزارت‏خانه‏ها مسلماً از کارشان می‏مانند.
نایب رئیس- نگفتند که وزرا تقسیم کنند فقط نخست‏وزیر، آن‏هم مجلس می‏تواند این تشخیص را بدهد که آیا در چه مرحله است.
سبحانی- این مشاور حقوقی را خود آقای خامنه‏ای در جلسه گروه‏ها پیشنهاد کرد.
نایب رئیس- آقای منتطری بفرمایید.
منتظری- این مقام رسمی دولتی که نوشته شده، مقام رسمی و غیر رسمی چیست؟
یعنی مقام وقتی دولتی شد خود به خود رسمی است؟ (منتطری- بله)
سؤال آقای منتظری این است که مقام وقتی دولتی شد خود به خود رسمی است.
دکتر شیبانی- ممکن است ریاست افتخاری بدهند.
منتظری- بالاخره مقامی باید باشد و وقتی مقام، دولتی شد پس رسمی است.
نایب رئیس- لااقل تأکیدی است برای پرهیز از بعضی چیزها.
منتظری- اگر این‏طوری باشد فردا می‏گویند همه‏اش افتخاری است بنابراین «رسمی» زیادی است.
نایب رئیس- بنده دو سؤال داشتم که یکی را آقای خامنه‏ای فرمودند و دوم این‏که وقتش یعنی تا کی تصدی وزارت‏خانه را عهده‏دار باشد، اینجا باید مشخص شود. یکی همه سمت‏های آموزشی در دانشگاه‏ها و مؤسسات علمی از این قاعده مستثنی است، این بیشتر وقت می‏گیرد، اگر منظور از احتراز از این‏که وقت وزرا و نخست‏وزیر را بگیرد هست، که خود این مقام علمی وقت بیشتر می‏گیرد چون شب باید مطالعه بکند و صبح برود سر کلاس، بنابراین، این دو تا باید معلوم بشود.
نایب رئیس- آقای عضدی نظری دارید؟ (عضدی- موافقم) خانم گرجی فرمایشی دارید؟
خانم گرجی- راجع به مشاور حقوقی استفاده سیاسی است چرا از او استفاده نشود؟
نایب رئیس- آقای طاهری اصفهانی نظری دارید؟
طاهری اصفهانی- اولا به جای «مشاور حقوقی» باید نوشته شود «مشاوره حقوقی» مسأله بعدی این‏که، شما این اصل را برای چه اینجا گذاشتید برای این‏که افرادی که مثل رئیس‏جمهور و نخست‏وزیر و وزیران عهده‏دار یک مسؤولیتی هستند در مقابل ملت و کشور اینها از کارشان باز نمانند، مگر این‏طور نیست؟
نایب رئیس- دو چیز است، ذیلش برای جلوگیری از اعمال نفوذ احتمالی است و صدرش مربوط به این است که مشاغل دولتی متراکم نشود.
طاهری اصفهانی- اگر این‏طور باشد باید در آن قسمت آخر سمت‏های آموزشی در دانشگاه‏ها و مؤسسات علمی از این قاعده مستثنی است، یک قیدی می‏خواهد «در صورتی که مانع کار و
</section>
<section type="page" number="1333">
مسؤولیت آنها نباشد».
نایب رئیس- آقای مکارم شیرازی بفرمایید.
مکارم شیرازی- بنده پیشنهادی دارم و آن این است که ما می‏دانیم با گذشت زمان نیازهای مملکت تغییر پیدا می‏کند و به علاوه در یک شرایط ممکن است فرضاً شغل زیاد باشد و نفرات کم باشد و یا بالعکس در مسائل تخصصی، پیشنهادم این است که بگوییم «مگر در موارد ضرورت به تصویب مجلس» یک همچون قیدی بگذارید و دست و پای مردم را هم نبندید.
نایب رئیس- آقای یزدی فرمایشی دارید؟
یزدی- روشن است که ملاک این اصل رشد استعدادهاست و این‏که افرادتان کافی باشد. در مسأله نخست‏وزیر که می‏گویید چند تا وزارت‏خانه را می‏تواند به عهده بگیرد، لااقل این قید را بیاورید که در صورت ضرورت می‏تواند به طور موقت تصدی چند وزارت‏خانه را بپذیرد.
نایب رئیس- آقای غفوری بفرمایید.
گلزاده غفوری- البته اینجا که نوشته شده رئیس‏جمهور و نخست‏وزیر و وزیران درست، ولی در مورد کارمندان کاری بکند دست اینها باز باشد و دولت باید از تمام اینها استفاده بکند و در مورد مشاور حقوقی و وکالت، کاری نکنید که در مضیقه باشند.
نایب رئیس- آقای طاهری گرگانی فرمایشی دارید؟
طاهری گرگانی- یکی از ابتلائات بزرگ مملکت ما مسأله همین دانش‏آموزان است که گرفتار این دبیران غیر صالح بودند و اینها به انواع و اقسام کلاس را می‏گذراندند و حتی گاهی نمره دادن در گرو این می‏شد که اینها در آموزشگاه‏ها شرکت کنند و خیال می‏کنم که تقیید کردن این ذیل خیلی لازم‏تر باشد از آن، چون فرهنگ آینده، غیر از فرهنگ گذشته است.
نایب رئیس- آقای شهرزادی بفرمایید.
رستم شهرزادی- وقتی نخست‏وزیر نتوانست از عهده تصدی چند تا وزارت‏خانه برآید خواه ناخواه وزیر برای خودش انتخاب می‏کند و اگر در موقع بحرانی کسی پیدا نشد یا نتوانست پیدا کند باز خواه ناخواه خودش باید تصدی را قبول بکند، همین‏طور در مورد آموزش او در دانشگاه‏ها وقتی دید کارش سخت است و از عهده‏ای بر نمی‏آید و وقتش را هم ندارد نمی‏رود.
نایب رئیس- آقای دکتر آیت بفرمایید.
دکتر آیت- من معتقدم این را به عهده مجلس شورا بگذاریم چون مسأله پیچیده‏ای است فقط در مورد رئیس‏جمهور و نخست‏وزیر و وزیران اینجا تصمیم بگیریم و بقیه یعنی کارمندان را بگذاریم به عهده مجلس شورا.
نایب رئیس- آقای مراغه‏ای نظری دارید؟ (مقدم مراغه‏ای- مخالفم) آقای شیبانی نظری دارید؟ (شیبانی- موافقم) آقای عضدی نظری دارید؟ (عضدی- موافقم) آقای باریک‏بین نظری دارید؟
باریک‏بین- یک جهت این‏که این مقام رسمی دولتی ظاهراً ریاست و مدیریت و معاونت و اینها را در بر می‏گیرد، اگر به جای «مقام» ریال «شغل رسمی دولتی» بگذاریم که کارمندان ادارات را هم در بر بگیرد فکر می‏کنم بهتر باشد. جهت دیگر این‏که با در نظر گرفتن این‏که در جمهوری اسلامی رئیس‏جمهور واقعی همان رهبر است و بعد رئیس‏جمهور و نخست‏وزیر که سه تا مقام‏
</section>
<section type="page" number="1334">
برجسته در صدر مملکت هستند اگر قانون تجویز کند که رئیس‏جمهور بتواند در عین این‏که رئیس‏جمهور است مقام نخست‏وزیر را هم داشته باشد.
نایب رئیس- این چه ربطی به اینجا دارد؟ ما شغل‏ها را جدا کرده‏ایم.
باریک‏بین- این هم شغل است به خاطر این عرض کردم که اگر مجلس رأی عدم اعتماد به او داد از مقام نخست‏وزیر بیفتد ولی در مقام رئیس‏جمهوری باشد.
نایب رئیس- ما این شغل‏ها را قبلا تفکیک کرده‏ایم و مربوط به اصول قبل است و در دستور امروز نیست. آقای مراغه‏ای بفرمایید به عنوان مخالف صحبت بکنید.
مقدم مراغه‏ای- به نام خدا، البته بنده مطلب زیادی ندارم عرض بکنم، فقط می‏خواهم عرض بکنم که این را یک اصل نمی‏توان گفت بلکه یک ضد اصل است، اصل چیزی است که بر مبنای آن اصل سایر قوانین لازم بشود، اینجا آمدید مستثنیات را ذکر کردید که نباید این کار بشود، به عقیده بنده این باشد جزو قوانین عادی باشد و هیچ لزومی ندارد که به عنوان یک اصل ذکر شود. الان ایرادی که بر ما گفته می‏شود این است که در یک اصل توضیحات زیادی را می‏آوریم که منع و محدود می‏کند و هیچ‏گونه راهی برای آینده دستگاه حکومتی باز نمی‏کند و به عقیده بنده این توضیحات زائد است.
نایب رئیس- آقای قرشی بفرمایید به عنوان موافق صحبت بکنید (یزدی- پس ممنوعیت‏ها همه‏اش ضد اصل است.) آقای قرشی به عنوان موافق جواب می‏دهند، بفرمایید.
قرشی- بسم الله الرحمن الرحیم. اولا این اصل زمینه شرعی دارد همان‏طور که در گذشته از فرمان مالک اشتر خوانده شد، و یک شرطهایی است به نام شرط مباح، و آن این است که من به یک شخص می‏گویم که من تو را با این شرط اجیر می‏کنم یا فلان قرارداد را می‏بندم به شرط این‏که فلان کار مباح را انجام بدهی، پس از لحاظ شرعی این اصل زمینه شرعی دارد. از لحاظ دیگر ما که نمایندگان ملت هستیم باید بعد از مطابقت با دستور خدا مصلحت ملت را در وضع قوانین در نظر بگیریم. این شرایط از دو لحاظ مصلحت ملت را در بر دارد، یکی این‏که اینها بیشتر فعالیت‏هایشان در مسیر کارهای ملت قرار می‏گیرد و دیگری این‏که از این مقامات و این مشاغلی که اینجا قید شده سوء استفاده نمی‏کنند و چون در صورت بودن این شرایط نمی‏توانند سوء استفاده بکنند این به صلاح و مصلحت ملت است. و از طرف دیگر در نهج البلاغه داریم که امیرالمؤمنین علیه السلام، به کفش خود وصله می‏زد و به ابن عباس فرمود این چه اندازه ارزش دارد؟ گفت ارزشی ندارد و قیمتی ندارد، فرمود به خدا سوگند امیرالمؤمنین بودن و سرپرست بودن برای شما ارزشی در نزد من از این کفش بی‏ارزش‏تراست، مگر آن‏که حقی را اقامه بکنم یا ظلم و مظلمه‏ای را از بین ببرم. می‏خواهیم کسانی که در رأس امور واقع می‏شوند اشخاصی باشند که دنیا پرست و سودجو و نظیر اینها نباشند، کسانی باشند که گرد دنیا دوستی بر دامنشان حتی المقدور ننشسته باشد. اماآن‏چه آقای رشیدیان فرمودند راجع به مدتش، مدت تا وقتی است که ضرورت ایجاب می‏کند. اما این‏که فرمودند وزارت‏خانه ازعهده یک نفر نخست‏وزیر ساخته نیست این هم فکر می‏کنم مهم نباشد چون نخست‏وزیر می‏تواند به وسیله معاونان آن وزارت‏خانه تا ضرورت ایجاب می‏کند آن وزارت‏خانه را اداره بکند. اما مسأله مشاوره حقوقی، این‏هم آن‏طوری که جناب آقای خامنه‏ای فرمود در مظان این هست که اگر این سمت را داشته باشند ازمقامش سوء استفاده بکند و این هم به ضرر ملت تمام می‏شود لذا فکرمی کنم این قید هم باید باشد. اما آن‏چه که جناب‏
</section>
<section type="page" number="1335">
آقای مراغه‏ای فرمودند که این را نمی‏شود «اصل» گفت، باید عرض کنم که یک اصل بسیار موجه متنابهی است و شاید از سایر اصل‏ها بالاتر و بیشتر مصلحت و صلاح امت را در نظر دارد و عرض کردم که زمینه شرعی هم دارد. و بعد که فرمودند مشکلات ایجاد می‏کند، به نظر من هیچ مشکلی را ایجاد نمی‏کند، ماشرط می‏بندیم از همین حالا که کسی نمی‏تواند متصدی امور ما باشد که حائز این شرایط باشد، اگر حائز نیست برود کنار و اشخاصی که واقعاً خیر اندیش هستند و به نفع این ملت می‏توانند با این شرایط کار بکنند آنها جلو بیایند و مقام را قبول بکنند.
نایب رئیس- آقای منتظری سؤالی دارید؟
منتظری- فرض کنید یکی در فرمانداری کار می‏کند و عصر می‏خواهد برود در شیر و خورشید کار کند، نمی تواند؟ ما عبارت «کارمندان دولت» در اینجا مخالفیم.
نایب رئیس- آقای ضیائی مطلبی بود؟
دکتر ضیائی- عرض می‏کنم که چرا باید عده‏ای دو سه نوع کار داشته باشند و عده زیادی بیکار بگردند؟
نایب رئیس- همین‏طور است، اینها زمینه‏های بیکاری عده‏ای زیاد و پرکاری عده‏ای دیگر می‏شود.
ربانی شیرازی- من یک نوشته‏ای خدمتتان فرستادم، ملاحظه بفرمایید.
نایب رئیس- این‏که ربطی به این مسأله ندارد. (ربانی شیرازی- چرا، قسمت دومش مربوط می‏شود.) پیشنهاد آقای ربانی این است که نه تنها در هیأت مدیره بلکه در هیأت امناء هم نمی‏توانند شرکت داشته باشند. من این اصل را برای رأی‏گیری می‏خوانم.
رشیدیان- اول اصلاحات را انجام بدهید بعد رأی بگیرید.
فاتحی- من با این اصل مخالفم.
نایب رئیس- بسیار خوب، شما اگر مخالف هستید رأی مخالف بدهید. من اصل 117 را برای رأی‏گیری می‏خوانم و دیگر به هیچ سؤال و تذکری جواب داده نمی‏شود.
اصل 117- رئیس‏جمهور، نخست‏وزیر وزیران و هیچ یک از کارمندان دولت نمی‏توانند بیش از یک شغل دولتی قبول نمایند. داشتن هر نوع شغل در مؤسساتی که تمام یا قسمتی ازسرمایه آن متعلق به دولت یا مؤسسات عمومی است و نیز ریاست و مدیریت عامل یا عضویت در هیأت مدیره انواع مختلف شرکت‏های خصوصی و وکالت دادگستری و مشاوره حقوقی برای آنان ممنوع است. نخست‏وزیر می‏تواند به طور موقت تصدی چند وزارت‏خانه را بپذیرد. سمت‏های آموزشی در دانشگاه‏ها و مؤسسات علمی از این قاعده مستثنی است.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری، عده حاضر در جلسه هنگام اخذ رأی پنجاه و نه نفر، تعداد کل آراء شصت رأی (یک رأی خارج شد) آراء موافق چهل و شش رأی، آراء مخالف چهار رأی، آراء ممتنع نه رأی، بنابراین تصویب نشد. اصل بعدی خوانده می‏شود.
دکترشیبانی- تعداد نمایندگان شصت نفر بوده، در اینجا اشتباه کرده‏اند. (عده‏ای نمایندگان- رأی‏گیری مخدوش است.)
تهرانی- باید دوباره رأی بگیرید چون رأی‏گیری مخدوش است.
نایب رئیس- می‏فرمایید رأی‏گیری مخدوش است؟
</section>
<section type="page" number="1336">
یزدی- حد نصاب برای رأی چهل و هفت نفر باید باشد یا چهل و هشت نفر؟
نایب رئیس- این مسأله را مطرح نفرمایید فقط و فقط رأی‏گیری مخدوش است، می‏توانیم دوباره رأی بگیریم (همهمه نمایندگان.)
مقدم مراغه‏ای- این‏که روال همیشگی شد.
تهرانی- ما گفتیم چهل و هفت رأی، ملاک حد نصاب است.
نایب رئیس- یک اشکال دقیق اینجاست که بر فرض مخدوش بودن، این، فقط مربوط به یک رأی می‏شود و این یک رأی چون اگر اضافه هم کنیم، چهل و هفت رأی می‏شود، باز هم حد نصاب لازم نداریم.
پرورش- وقتی که رأی مخدوش است، باید مجدداً رأی‏گیری بشود یا نشود؟
نایب رئیس- معنی مخدوش بودن این است که یک طرف مسأله احتمال نتیجه دیگر بدهد. چون شبهه راجع به یک رأی است به فرض این‏که یک رأی اضافه کنیم در نتیجه اثری نمی‏کند، پس باز هم نمی‏توانیم مجدداً رأی‏گیری کنیم.
ربانی شیرازی- شما دو سوم آراء را چند رأی می‏دانید؟
نایب رئیس- این بحثش در اینجا نیست، بنای ما تا به حال چهل و هشت رأی بوده است یعنی وقتی چهل و هشت رأی داشتیم اصل تصویب می‏شود.
رشیدیان- همه نمایندگان مجلس می‏گویند رأی مخدوش است، شما چه می‏گویید؟ با یک اصلاح جزیی آن را دوباره به رأی بگذارید.
پرورش- شما یک اصل مردمی را بعد از این همه صحبت و بحث می‏خواهید رد کنید؟ خوب، یک اصلاح در آن به عمل بیاورید و مجدداً رأی بگیرید.
نایب رئیس- آقای پرورش، من به این اصل رأی موافق داده‏ام، ولی هنگام رأی‏گیری عده‏ای از آقایان تشریف می‏برند بیرون، در نتیجه این اصل مردمی با یک رأی کمتر رد می‏شود.
 (عده‏ای نمایندگان- دوباره به رأی بگذارید) ازدوستان خواهش می‏کنم پیشنهادی که مخالف نظم جلسه باشد به من ندهید که نمی‏پذیرم.
رشیدیان- وقتی همه نمایندگان مجلس می‏گویند مخدوش است چرا شما مقاومت می‏کنید؟
نایب رئیس- برای این‏که مسؤولیتش به عهده من است.
رشیدیان- چه مسؤولیتی؟ اصلاح کنید و دوباره رأی بگیرید.
ربانی شیرازی- شما آقای دکتر بهشتی تابع نظر اکثریت مجلس هستید.
نایب رئیس- دراین مورد خیر. (همهمه نمایندگان)
هاشمی‏نژاد- چرا همین الان تعیین نمی‏کنید که حد نصاب در رأی چقدراست؟
نایب رئیس- آقای هاشمی‏نژاد یک وقتی است که شما می‏فرمایید الان دستور جلسه را کنار بگذاریم و راجع به این مسأله صحبت کنیم، این بحث جداگانه‏ای است ولی تا این لحظه در مورد تمام اصول ما چهل وهشت رأی را ملاک قرار داده ایم. آقایان جز این‏که وقت را می‏گیرید ونمی‏گذارید به اصول دیگر بپردازیم، چه نتیجه‏ای دارد؟
موسوی اردبیلی- مسأله این است که اکثریت معتقدند که رأی‏گیری مخدوش است.
نایب رئیس- من که توضیح دادم آقای موسوی اردبیلی. (موسوی اردبیلی- ولی اکثریت توضیح را قبول ندارند.) من به این اصل رأی مثبت دادم، یعنی علاقه داشتم این‏
</section>
<section type="page" number="1337">
اصل تصویب شود ولی این علاقه نباید باعث شود که از مجرای اصولی اداره این جلسه مهم، به خاطر این مسأله تخلف کنم.
ربانی شیرازی- شما باید تابع اکثریت باشید. اکثریت می‏گویند مخدوش است و باید دوباره رأی بگیرید.
نایب رئیس- من دارم توضیح می‏دهم آقا، می‏گویم که مخدوش بودن حداکثر راجع به یک رأی است و نه بیشتر.
دکترشیبانی- آقای بهشتی، ما الان پیشنهاد می‏کنیم که در همین جلسه معین کنید که دو سوم آراء چقدر است.
نایب رئیس- اجازه بدهید این بحث را خاتمه دهیم و به اصول بعدی بپردازیم.
خامنه‏ای- چون روی این اصل وقت صرف شده حذفش صلاح نیست و طرح مجددش باعث اتلاف وقت در جلسات آینده است. شما با پیشنهادی که می‏شود اصلاح عبارتی کنید و رأی بگیرید.
موسوی تبریزی- شما یک اصلاح عبارتی بکنید، یعنی یک کلمه «کارمند عالی‏رتبه» را اضافه کنید و رأی بگیرید، آن وقت من و آقای مکارم رأی مثبت می‏دهیم و حد نصاب نمی‏شود.
موسوی اردبیلی- دراینجا که چنین اشکالی پیش می‏آید چه کسی باید تصمیم بگیرد، هیأت رئیسه؟
نایب رئیس- بله آقای موسوی اردبیلی، دراینجا باید هیأت رئیسه تصمیم بگیرد. مسأله بسیار روشن است، برای این‏که در موقع رأی‏گیری مسلماً تعداد نمایندگان حاضر در جلسه بیش از شصت نفر نبوده، خدشه رأی هم مربوط به همین قسمت است که پنجاه و نه نفر بوده‏اند یا شصت نفر. بنابراین اگر فرض کنیم که شصت نفر در جلسه بوده‏اند تعداد آراء موافق از چهل و شش به چهل و هفت رأی می‏رسد که باز هم به حد نصاب نمی‏رسید، پس به هیچ عنوان امروز قابل تجدید رأی نیست و من این کار را نمی‏کنم.
دکتر ضیائی- ما کاری به نتیجه رأی‏گیری نداریم، ما می‏گوییم رأی مخدوش است.
ربانی شیرازی- اصلاح کنید و دوباره به رأی بگذارید. (همهمه نمایندگان) من نمی‏دانم چرا شما دیکتاتوری رفتار می‏کنید؟ (نایب رئیس- من؟ من فکرنمی‏کنم) بله شما، اکثریت مجلس می‏گویند که یا اصلاح کنید یا دوباره به رأی بگذارید ولی شما مرتب توضیح می‏دهید که اگر یک رأی هم اضافه شود چه می‏شود.
نایب رئیس- اگراکثریت بگویند که خلاف رفتار کن، من این کار را نمی‏کنم.
ربانی شیرازی- نمی‏گویند خلاف کنید، پیشنهاد می‏کنند که اصلاح کنید و تغییر بدهید و مجدداً اصل را با ورقه رأی بگیرید.
نایب رئیس- آقای عزیز ما یک آیین‏نامه‏ای برای اداره جلسات‏مان داریم. در آن آیین‏نامه گفته شده است که اگر اصلی به رأی گذاشته شد دیگر در همان جلسه قابل طرح نیست مگر آن‏که به گروه برگردد.
ربانی شیرازی- این در صورتی است که پیشنهادی نباشد. ما الان پیشنهاد می‏دهیم آن را اصلاح کنید، این‏که منع آیین‏نامه‏ای ندارد.
</section>
<section type="page" number="1338">
نایب رئیس- لطفاً آیین‏نامه رامطالعه کنید ببینید چنین کاری می‏توانیم بکنیم؟
موسوی اردبیلی- اگر بر طبق آیین‏نامه در این‏گونه موارد هیأت رئیسه باید تصمیم بگیرد، خوب تصمیم بگیرند.
نایب رئیس- بر طبق آیین‏نامه باید هیأت رئیسه تصمیم بگیرند، یعنی مسؤول جلسه باید تصمیم بگیرد. (همهمه نمایندگان)
ربانی شیرازی- این درست نیست آقا، همه نمایندگان مجلس معتقدند که رأی‏گیری مخدوش بوده و باید رأی گرفت ولی شما قبول ندارید.
یزدی- آقای دکتر با یک کلمه غائله ختم می‏شود.
نایب رئیس- با کدام کلمه؟ همه می‏گویند با یک کلمه مسأله تمام است.
یزدی- این‏که شما می‏فرمایید خدشه در این است که آیا پنجاه و نه نفر در جلسه بوده‏اند یا شصت نفر، یک ملاک دیگر خدشه هم هست. (نایب رئیس- آن ملاک خدشه که می‏فرمایید چیست؟) و آن، یک رأی اضافی تعهدی است که حتی با سند می‏توانیم نشان بدهیم یعنی از دو جهت خدشه است، و چون دو جهت خدشه وجود دارد شما در رأی‏گیری تجدید نظر بفرمایید.
نایب رئیس- آن رأی اضافی که شما می‏فرمایید، موافق است یا مخالف؟ (یزدی- مخالف) اگر فرض کنیم که آن یک رأی، رأی مخالف هم بوده نتیجه‏ای در رأی‏گیری ندارد.
یزدی- چرا، برای این‏که وقتی به قید قرعه یک رأی اضافی را حذف فرمودید، چون رأی مثبت حذف شد، پس در حقیقت دو رأی مثبت از مجموع آراء مثبت حذف و خارج شده است و در عوض یک رأی هم به آراء مخالف اضافه گردیده.
نایب رئیس- پس می‏فرمایید دو خدشه وجود دارد؟ آن‏چه شما می‏فرمایید معنایش این است که یکی از آقایان موافقین رأی خود را در گلدان نینداخته است.
یزدی- یعنی این‏که یکی از مخالفین، دو رأی کبود در گلدان انداخته است تا غیر از رأی کبود خودش یک رأی به آراء مخالف اضافه شود.
نایب رئیس- بنده می‏گویم شصت کارت که بیشتر در اینجا نبوده است اگر در آن موقع شصت نفر در جلسه باشند و به تعبیر جناب‏عالی یک مخالف هم دو تا کارت در گلدان انداخته باشد، پس باید شماره کارت گلدان شصت و یک باشد، این‏که معقول نیست آقا. (همهمه نمایندگان)
رشیدیان- آقا چرا این قدر معطل می‏کنید؟ شما به هیچ پیشنهادی توجه نمی‏کنید.
نایب رئیس- من حضور دوستان عرض کردم که از من، تخلف از مقررات به استناد رأی جلسه نفرمایید.
صدوقی- آقای دکتر بهشتی شما کاری به نتیجه نداشته باشید، آیا این رأی‏گیری برخلاف بوده یا نبوده؟ اگر مخدوش بوده، دوباره رأی بگیرید.
نایب رئیس- جناب صدوقی، دوباره رأی بگیرید.
ربانی املشی- تشخیص این مسأله با هیأت رئیسه است ولی هیأت رئیسه الان بیایند تصمیم بگیرند که در این مورد یک نظرخواهی هم با دست بکشد.
نایب رئیس- آقای ربانی، من که حرفی ندارم اینجا اشتباه شد من نمی‏خواهم عرض کنم که این یک مسأله‏ای است که تصمیمش با ماها است و آقایان نباید در این مورد تصمیم‏
</section>
<section type="page" number="1339">
بگیرند، بلکه بنده عرض می‏کنم تشخیصی که ما می‏دهیم این است که این اصل چون در اینجا رد شد باید مجدداً به گروه برگردد تا قابل طرح در جلسه علنی باشد. پیشنهاد آقایان این است که به خاطر این اصل ما آیین‏نامه را زیر پا بگذاریم، و من عرض کردم که شخصاً خلاف نمی‏کنم.
ربانی شیرازی- آقایان می‏گویند رأی‏گیری مخدوش بوده است. (همهمه نمایندگان)
نایب رئیس- اگر همه با هم صحبت کنیم از همین بحث هم نتیجه نمی‏گیریم خواهش می‏کنم رعایت نظم جلسه را بفرمایید. آقای فارسی مطالبی دارید؟
فارسی- این اصل به شکلی که از کمیسیون آمده باید در اینجا مطرح شود که مطرح نشده و شما یک تغییراتی در آن داده‏اید. من پیشنهاد می‏کنم شما این اصل را بدون این تغییرات و به همان شکل که از کمیسیون آمده مطرح کنید و به رأی بگذارید.
خامنه‏ای- آقای رئیس اجازه بدهید من ماده 49 آیین‏نامه را می‏خوانم، در این ماده آمده است که «هر گاه اصلی از اصول در مجلس تصویب شود مجدداً قابل طرح در مجلس نیست مگر در شورای نهایی که در مرحله چهارم صورت می‏گیرد» اما اگر یک اصلی رد شد در این مورد دیگر چیزی ندارد و آیین‏نامه در این مورد ساکت است بنابراین آن‏که شما فرمودید در مورد اصلی هست که تصویب شده و دیگر قابل رأی‏گیری مجدد نیست.
نایب رئیس- ما در آیین‏نامه یک ماده دیگر هم داریم که راجع به یک مطلب دوبار رأی گرفته نمی‏شود.
خانم گرجی- اشکال وارد است و توضیح شما را نمی‏پذیرند.
پرورش- اجازه می‏دهید دو کلمه عرض کنم؟ (همهمه نمایندگان)
طاهری اصفهانی- چرا وقت تلف می‏کنید؟ اگر تصمیم با هیأت رئیسه است و مجلس بر طبق آیین‏نامه اداره کنیم. اگر در یک موقع مجلس و یا حتی هیأت رئیسه رأیی بدهد که به نظر مسؤول مجلس تخلف از آیین‏نامه است این هیچ وقت برای او مجوز نیست. هیچ مسؤولی در هیچ جایی، نمی‏تواند برخلاف مقرراتی که وجود دارد یا این‏گونه عذرها، رفتار کند.
رشیدیان- شما همین اصل قبلی را اگر تغییر ندادید؟ پس چرا در این اصل می‏فرمایید اگر تغییری داده شود باید به گروه برگردد؟
نایب رئیس- ما در اصول قبلی اگر تغییری داده‏ایم قبل ازاعلام رأی‏گیری بوده است.
دکتر ضیائی- اگر اختلاف نظر بین هیأت رئیسه و نمایندگان در مخدوش بودن و نبودن بود، در اینجا چه باید کرد؟ اینجا اکثریت باید تصمیم بگیرد یا هیأت رئیسه یا مسؤول جلسه؟
نایب رئیس- من روی مخدوش بودن یا نبودن نظری ندادم، بلکه بنده عرض کردم بر فرض مخدوش بودن، چون یک رأی مخدوش، نتیجه رأی‏گیری را عوض نمی‏کند، بنابراین باز هم نمی‏توانیم برخلاف آیین‏نامه رفتار کنیم و رأی‏گیری را تجدید نماییم. (یکی از نمایندگان- ایشان مرتب حرف اول را می‏زنند و به هیچ وجه به رأی اکثریت احترام نمی‏گذارند.)
 (همهمه نمایندگان)
</section>
<section type="page" number="1340">
ربانی شیرازی- آقای بهشتی، در کجای آیین‏نامه دارد که اگر اصلی رد شد و افراد تقاضای تجدید رأی‏گیری کردند، نمی‏توان آن را دوباره به رأی گذاشت؟ (زنگ ممتد نایب رئیس)
نایب رئیس- آقایان اجازه بدهید به اصل دیگر بپردازیم این همه بحث به خاطر یک کاری که آیین‏نامه به ما اجازه نداده، جز اتلاف وقت چیز دیگری نیست. (ربانی شیرازی- اگر شما هر کار دلتان می‏خواهد می‏کنید، بکنید.) اگر اجازه داده بودید به اصول دیگر بپردازیم از آن وقت تا به حال دو اصل دیگر هم تصویب کرده بودیم. الان اصل 118 مطرح است، این را عرض کنم که اصل 118 باید راجع به وظیفه ارتش نوشته می‏شد و این اصل متأسفانه در موقع تنظیم افتاده و چاپ نشده، بنابراین آن اصل را فردا چاپ می‏کنیم و به جلسه علنی می‏آوریم. فعلا این اصل خوانده می‏شود.
6- طرح اصل 118
اصل 118- در زمان صلح باید با حفظ تمرینات و آمادگی نظامی نیروی انسانی و امکانات دیگر ارتش در کارهای امدادی و فعالیت‏های تولیدی و جهاد سازندگی به کار افتد.
نایب رئیس- آقای فوزی فرمایش دارید؟
فوزی- در زمان رژیم قبلی، گاهی اوقات به عنوان این‏که می‏خواهند این ماشین‏آلات سنگین ارتش را برای مؤسسات خیریه بفرستند، سوء استفاده‏هایی می‏کردند. بنابراین اگر در اینجا بعد از کلمه «امدادی» یک لفظ «عمومی» اضافه شود دیگر امکان سوء استفاده نیست.
نایب رئیس- متشکر، آقای رشیدیان؟
رشیدیان- می‏دانم که پیشنهاد کردن اصلا فایده ندارد، برای این‏که صد نفر پیشنهاد می‏کنند ولی دست آخر آن اصل با همان عبارت به رأی گذاشته می‏شود و رد می‏شود. من الان حرفم این است که از اینجا وارد یک فصل از اصول قانون اساسی، یعنی اصل مربوط به ارتش می‏شویم. حالا می‏خواهیم ببینیم باید بدون مقدمه وارد این مطلب شد؟ یعنی از وسط مطلب شروع به طرح اصول بعدی کرد؟ (نایب رئیس- فقط یک اصل در اینجا جا افتاده.) اتفاقاً همان اصل مهم است. اول باید دروازه بحث را گشود بعد ...
نایب رئیس- آقا، صبح شماها در جلسه مشترک بوده‏اید و همه این مطالب در آنجا صحبت شده است.
رشیدیان- شما چرا نمی‏گذارید صحبت کنیم؟ من مخالفم و می‏خواهم صحبت کنم، نمی‏توانم؟
نایب رئیس- پس اجازه بدهید اسم شما را به عنوان مخالف یادداشت کنم. آقای طاهری گرگانی سؤالی دارید؟
طاهری گرگانی- «در زمان صلح باید با رعایت وظایف نظامی الخ» نوشته شود یعنی «تمرینات و آمادگی» اگر تبدیل به «رعایت وظایف» شود عبارت بهتر خواهد بود.
نایب رئیس- آقای خزعلی؟
خزعلی- عبارت «با حفظ تمرینات» کافی و گویا نیست باید نوشته شود.
 «با حفظ استمرار تمرینات ...»
</section>
<section type="page" number="1341">
منتظری- این‏که نوشته شده «نیروی انسانی و امکانات دیگر ارتش در کارهای امدادی و فعالیت‏های تولیدی جهاد سازندگی به کار افتد» یعنی به طور مجانی یا این‏که اینها در این‏گونه مؤسسات کار می‏کنند و چیزی هم دریافت می‏کنند؟
نایب رئیس- این‏گونه فعالیت‏ها هم دولتی است و او که از دولت حقوق می‏گیرد، به او می‏گویند در زمان صلح وقتت را در این راه هم صرف کن.
منتظری- مجانی؟ این‏که با آن اصل قبلی که کارمند دولت نباید در دو جا کار کند تناقض دارد.
نایب رئیس- آقای باریک‏بین سؤالی بود؟
باریک‏بین- چنین فرمودید یک اصل در اینجا افتاده، پس باید این اصل را اصل 119 قرار بدهیم که آن اصل سر جایش محفوظ باشد. دیگر این‏که عبارت «نیروی انسانی و امکانات دیگر ارتش» را در اول اصل قرار دهیم، از نظر عبارت و جمله‏بندی مناسب‏تر است.
منتظری- به جای «حفظ تمرینات» بنویسیم «انجام تمرینات»
نایب رئیس- آقای فاتحی فرمایشی دارید؟
فاتحی- این‏که می‏گویید افراد ارتش با حفظ تمرینات نظامی، باید در کارهای امدادی و تولیدی و جهاد سازندگی هم فعالیت و کار بکنند، درست مثل این است که بگوییم دانشجویان و طلاب علوم دینی در عین این‏که درس می‏خوانند در کارهای عمرانی و نظامی هم باید شرکت داشته باشند.
بیت اوشانا- باید در سازندگی مملکت شرکت کنند، این یک وظیفه برای ارتشی‏ها است.
فاتحی- به نظر من این یک تکلیف شاقی است که به گردن ارتشی می‏گذاریم. اگر این‏طور است پس باید برای دیگران هم، مثلا دانشجویان و طلاب علوم دینی هم تکلیف‏هایی معین کنیم و بگوییم در عین این‏که درس می‏خوانید باید مثلا در جهاد سازندگی هم شرکت کنید. این، چرا باید اختصاص به ارتش داشته باشد؟
نایب رئیس- این الان در بعضی از کشورهای دنیا هم دارد عمل می‏شود. آقای ربانی شیرازی فرمایشی بود؟
ربانی شیرازی- معنای این اصل این است که ما نظام را از هم گسیخته بکنیم.
نایب رئیس- پس شما مخالفید؟ (ربانی شیرازی- بله) پس اجازه بدهید من اسمتان را یادداشت کنم. آقای هاشمی‏نژاد سؤالی دارید؟ (هاشمی‏نژاد- آن‏چه می‏خواستم بگویم به وسیله یکی از دوستان گفته شد.) آقای مکارم؟ (مکارم- من موافقم) بسیار خوب، پس آقای رشیدیان به عنوان مخالف بفرمایید صحبت کنید. (عده‏ای از نمایندگان- ایشان از جلسه بیرون رفته‏اند.) پس نفر دوم یعنی آقای ربانی شیرازی به عنوان مخالف بفرمایید صحبت کنید.
ربانی شیرازی- نیروی نظامی باید خود را آماده کند، تمرینات ببیند، فنون جنگی یاد بگیرد برای این‏که مجهز باشد و با دشمن مقابله کند. اگر وقتش زیاد است باید از مدت خدمت بکاهیم و اگر وقت زیاد ندارد معنا ندارد که برود در جاهای دیگر کار کند. و اگر امروز می‏بینیم ما از نیروی نظامی استفاده می‏کنیم، یک زمان استثنایی است، به حکم ضرورت است، دورانی است که الان کاری ندارند، به همین جهت از وجود آنها استفاده می‏کنیم علاوه بر این‏که در حال حاضر ضرورت اجتماعی هم داریم، چون بعد از انقلاب است و می‏خواهیم همه‏
</section>
<section type="page" number="1342">
نیروها را وادار به کار بکنیم، ولی فردا که این ضرورت نیست دیگر معنی ندارد که نیروی نظامی را به ادارات دیگر بفرستیم، یعنی نه به امور نظامیش برسد و نه به کارهای دیگر.
نایب رئیس- آقای مکارم به عنوان موافق بفرمایید صحبت کنید.
مکارم شیرازی- این اصل، یک اصل بسیار سازنده و مفیدی است، منتها اگر جوابش کاملا در نظر گرفته شود. ما می‏دانیم در ارتش‏ها به عنوان احتیاط یک نیروی عظیم انسانی و یک نیروی عظیم ما در در آنجا ذخیره می‏شود. چه مانعی دارد در زمانی که اینها به میدان‏های جنگ نمی‏روند و در عین حال تمریناتش را هم مداوم ادامه می‏دهند، چون یک نیروی عظیم احتیاطی هست، طبعاً می‏تواند هم از نظر نیروی انسانی و هم سرمایه‏های دیگر برای عمران و آبادی مملکت سرمایه‏گذاری کند و این کار، جلوی معطل شدن یک نیروی عظیم را خواهد گرفت. مخصوصاً یکی از افسران لایق که به انقلاب خدمت کرده راجع به همین مسأله یک پیشنهاد مفصلی داد که بسیار در خور توجه بود. او می‏گفت ما این قدر بولدوزر و ماشین‏آلات و افراد متخصص داریم، چرا در زمان صلح از وجود اینها استفاده نمی‏شود؟ و همان‏طور که شما فرمودید در دنیا هم این کار، عملی شده و نتیجه مثبت داده است. بنابراین از این نیروی ملی به نفع ملت، بدون این‏که به ارتش ضرر زده شود، استفاده می‏شود. اما این‏که گفتند اگر وقتشان زیاد است مدت را محدود کنید، جوابش این است که این، درست مثل نیروی آتش نشانی است که بیست و چهار ساعت باید آماده باشند. چون جنبه احتیاطی دارند باید همیشه باشند و همیشه آماده کار هم باشند. (ربانی شیرازی- هیچ لزومی ندارد دو سال باشد، یک سال باشد.)
و اما این‏که می‏فرمایید اگر این کار را بکنیم، ارتش متلاشی می‏شود، به شهادت خود ارتش، ارتشی متلاشی نمی‏شود بلکه گاهی از حال رکود هم در می‏آید و یک حالت تحرک به او می‏دهد. (ربانی شیرازی- این شهادت آنهایی است که می‏خواهند ارتش را متلاشی کنند.)
نایب رئیس- آقای ربانی مباحثه نفرمایید. آقای حجتی کرمانی سؤالی هست؟
حجتی کرمانی- این اصل بسیار خوب است، منتها یک نکته به نظر من می‏رسد که اگر ارتش این کار را به صورت اجبار بخواهد بکند، نتیجه دارد؟ و از نظر شرعی چه صورتی پیدا می‏کند؟
منتظری- آن‏چه که موجب ابهت و عظمت کشور و ارتش می‏شود، تشکیل ارتش است که همیشه آماده و مهیا برای دفاع باشند. اگر قرار باشد جنگی پیش بیاید و یک مقداری از آنها در سقز در حال بنایی باشند و یک مقدارشان هم در خراسان در حال گندم چیدن، تا بیاییم آنها را جمع و جور کنیم دشمن حمله کرده و کشور متلاشی شده است. اصلا نفس تشکل، موضوعیت دارد.
نایب رئیس- آقای موسوی اردبیلی فرمایشی دارید؟
موسوی اردبیلی- من یک سؤالی دارم و تذکری، ما الان اصول مربوط به ارتش را مطرح کردیم. من آن روز درخواست خود ارتش را در این مجلس مطرح کردم .. الان اگر اصول مربوط به ارتش است اجازه بدهید خواسته آنها که مشورت با نماینده ارتش است، برآورده شود. من آن روز که این مسأله را مطرح کردم هم شما و آقایان قبول کردید و به نظر من الان موقعش هست که نماینده آنها هم بیاید حرفش را بشنوم. الان برادر ما آقای مکارم به نامه یک ارتشی استناد می‏کنند. اگر نظر آنها این چنین است، نماینده‏ای بفرستید تا ما هم واقعاً
</section>
<section type="page" number="1343">
بدانیم که آیا در ارتش چگونه تصمیم گرفته می‏شود. اکثر ماها اطلاعی در این مورد نداریم. قبلا در شورای انقلاب راجع به ارتش، یعنی راجع به دو ارتشی عالی‏رتبه یک تصمیم خام گرفته شد و دیدیم چه ضربه‏ای وارد شد. من فکر می‏کنم خوب است نماینده ارتش هم بیاید با او صحبت کنیم تا دوباره آنچنان تصمیمی گرفته نشود. الان همین اصول و دو سه تا اصل دیگر مربوط به ارتش که آماده می‏شود اجازه بفرمایید یک نفر از ماها مأمور شود و برود با آنها صحبت کند تا وقتی در جلسه مطرح می‏شود، این اصول قبلا با نظر و رسیدگی آنها تهیه و تنظیم شده باشد.
نایب رئیس- این مأموریت به عهده خود جناب‏عالی است.
دکتر ضیائی- الان چهل و نه نفر در جلسه حضور دارند و شما می‏خواهید با چهل و نه نفر به این اصل رأی بگیرید، معلوم است که این اصل هم رأی نمی‏آورد.
نایب رئیس- ما نمی‏خواهیم رأی بگیریم، ما داریم بحث می‏کنیم. آقای حسینی هاشمی فرمایشی بود؟
حسینی هاشمی- اصولا رفاه اقتصادی الان ضرورت دارد و تولید ملی ضربه خورده، در مرحله کشاورزی که ان شاء الله تعالی تأمین می‏شود، بعداً حتی مرحله کارگاهش هم لازم است. اگر مدت خدمت در ارتش طولانی‏تر شود، کار جهاد سازندگی به شکل نظام یافته‏تری پیش می‏رود. یک سال خدمتشان مخصوص یادگیری فنون نظامی باشد و بس، و یک سال بقیه مخصوص بازسازی کشور یک نظام وسیع باشد تا ان شاء الله مملکت آباد و سربلند شود. علاوه بر این، این کار ایجاد اشتغال می‏کند، یعنی پس از پایان خدمت سربازی به همان سرباز، زمینی را که آباد کرده واگذار می‏کنند و از این راه مشکلات زیاد اقتصادی را می‏توان حل کرد.
نایب رئیس- از آقای موسوی اردبیلی خواهش می‏کنیم درمورد مطلبی که بیان فرمودند خودشان قبول زحمت کنند و با نماینده آنها تصمیم بگیرند.
موسوی اردبیلی- اگر من از طرف هیأت رئیسه مأذون هستید. آقای مقدم مراغه‏ای سؤالی بود؟
مقدم مراغه‏ای- پیشنهاداتی هم از طرف نمایندگان ارتش جمهوری اسلامی شده که ادعا می‏کنند از طرف مجلس خبرگان مورد توجه قرار نگرفته، اگر اجازه می‏دهید من این نامه را به آقای موسوی اردبیلی بدهم تا ایشان نمایندگان این گروه را هم دعوت کنند.
نایب رئیس- و لطف کنید که یک نسخه از آن را هم زیراکس بگیرند تا فردا بتوانیم در جلسه گروه‏ها از آن استفاده کنیم، متشکرم.
7- پایان جلسه‏
نایب رئیس- با اجازه دوستان جلسه را ختم می‏کنیم. جلسه علنی آینده، فردا ساعت سه بعد از ظهر خواهد بود.
 (جلسه ساعت هفده و چهل و سه دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="page" number="1345">
<section type="session" number="50" title="جلسه پنجاهم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه در ساعت پانزده روز 29 مهرماه 1358 هجری شمسی برابر با بیست و نهم ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="10">
فهرست مطالب‏
1- اعلام رسمیت جلسه و نطق قبل از دستور آقای مقدسی شیرازی‏
2- طرح و تصویب اصل 114 (اصل یکصد و سی و نهم)
3- طرح اصل 115
4- طرح تصویب اصل 117 (اصل یکصد و چهل و یکم)
5- طرح تصویب اصل 118 (اصل یکصد و چهل و سوم)
6- طرح تصویب اصل 119 (اصل یکصد و چهل و هفتم)
7- طرح تصویب اصل 120 (اصل یکصد و چهل و پنجم)
8- طرح تصویب اصل 121 (اصل یکصد و چهل و ششم)
9- طرح تصویب اصل 124 (اصل یکصد و چهل ونهم)
10- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="1347">
1- اعلام رسمیت جلسه ونطق قبل از دستورات آقای مقدسی شیرازی‏
نایب رئیس- جلسه رسمی است. آقای مقدسی فرمایشی دارید بفرمایید
مقدسی شیرازی- بنده چند روز است تصمیم دارم صحبت کنم. بسم الله الرحمن الرحیم. چون بعضی ازمسائل پیش آماده‏به به‏نظرمی‏رسدعده‏ای از آن سوء تعبیر می‏کنندبنده می‏خواهم برای‏روشن شدن‏اذهان‏عده‏ای وظیفه خودم را انجام بدهم‏وتااندازه‏ای مردم راروشن کنم و به‏حکم‏آیه‏ی «حسبا الله ونعم الو المولی‏و نعم النصیر» چند اصل‏ها است‏که بنده در نظر گرفته‏ام درباره‏اش صحبت‏کنم که با این ایام هم مناسب است. یکی اصل ولایت فقیه و امامت امت است که پس از این همه صحبت‏ها وبحث‏هایی که رویش شده است و این مخالفت‏ها که انجام گرفت که می‏شود گفت روی هم رفته ده روز در اطراف این اصل صحبت شد و تمام و کمال با دقت نظرهایی که بود کاملًا تحت بررسی چه از لحاظ فقهی و چه اجتماعی تمام اطراف و جوانبش‏در نظر گرفته شد و باکمال‏دقت‏از تمام فقهاو دانشمندانی‏که در اینجا بودندو همه گونه اطلاعات کافی داشتنددر اطراف این اصل کاملاتحقیقات شد وافرادی‏هم که در خارج‏بودند متوجه شدند. چون البته این مجلس‏خبرگان‏مجلس عظیمی است‏و قانون اساسی خیلی‏مهمی را درصد تدوین‏و تصویب می‏کند که اساس قوانین بعد واقع خواهد شد و افکار این ملت‏را روشن خواهد کرد، ولی اشکال در این است که دشمنان ساکت نمی‏نشینند و دشمن اصلی هم همان کسی است که منافعش از دست رفته و در خارج نشسته و تمامه این دسته‏هایی که‏در اطراف و گوشه کناربسیج کرده است به‏طرف مجلس که هر چه‏می‏توانندبه دستور آن شیطان‏اصلی که آنجاست‏اعوان‏و انصار خودش راوادار می‏کند که هرچه می‏توانند علیه‏این مجلس تبلیغ کنندو هرچه از دستشان بر می‏آید کوتهی نکنندلذا حالا که‏این اصل تمام شده است شروع کرده‏اند به تبلیغات خارجی. ملت ما که مسلمان است رشد پیدا کرده دیگر گوش به این حرف‏ها نمی‏دهدولی بعضی‏ها که توجه به‏این‏مسائل ندارند وغافل هستنداز این صحبت‏هایی که‏اینجا شده است ممکن است تحت تأثیر واقع‏بشوندو افکارشان مشوش‏بشودلذا ما ناچار هستیم‏یعنی بنده و همچنین‏بعضی از آقایان‏دیگر هم شیادوظیفه‏خودشان بدانندکه این‏مسأله را محققانه‏برای مردم روشن کنند؛ که هیچ ابهامی در هیچ‏گوشه آن نباشدزیرا ماهدف‏بزرگی در پیش داریم‏چون انقلاب بزرگی انجام گرفته‏به این آسانی نمی‏شود از دست داد و درباره‏ی‏این مسائل یک‏عده اشخاصی جاهل که در گوشه و کنار از حقیقت‏مطلب‏خبر ندارند درباره‏اش صحبت بکنندسه اصل است که بنده تصمیم دارم به یاری خدا یک ربع ساعت امروز فردا و پس فردا هم ناچاراً در این باره صحبت بکنم چون وظیفه واجب، بنده را ملزم کرده است که درباره این سه اصل مطالبی را به‏عرض برسانم تا ملت ما بیدار شوند و حقیقتاًمتوجه بشوند که چه بوده است. یکی از این اصول، ولایت فقیه و امامت است، فقیه ملت و امامت‏
</section>
<section type="page" number="1348">
است یک اصل است.
اصل دوم‏حاکمیت‏است که می‏شوددو اصل و یکی هم درباره اقتصاد است که ان‏شاالله‏بعداً صحبت می‏کنیم‏اگر به حقیقت این دو اصل توجه شوداین دو اصلی هستند که‏تفکیک‏ناپذیرند، یعنی رهبری است با اصل حاکمیت ملت اصلًا از هم جدایی ندارد. یک کسی می‏گوید من این را قبول ندارم و آن را می‏خواهم این اصلًاحکمی درباره امری کرده است که از هم جدا نشدنی است. حالا ان شاء الله بایداین منطق را ثابت کنم. رهبری، یعنی رهبری الهی‏یک چیزی‏است که مثل‏رهبری‏های دنیایی ودیکتاتوری‏نیست چون شاه‏هم می‏گفت من رهبرم، اماآن رهبری مردم را به چاه می‏انداخت، آن دیکتاتوری نبودنه‏رهبری به حکم‏اجباراسمش را رهبری گذشته بودند. رهبری آن است که الهی باشدهمان رهبری که انبیاء (ع) و آن رهبری که ائمه هدایت داشتند و معصومین‏داشتند و بعد هم علمای عاملین‏رهبری دین اسلام‏را ادامه دادندکه حقیقتاً مکتبی است مترقی‏و اگر حقیقت این مکتب‏روشن شود تمامه بشریت‏باید وارد این مکتب شوند. من از این رهبری تعجب می‏کنم‏وواقعاً تعجب‏آور است چون ما در خارج دیدیم‏و لمس کردیم‏که اگر این رهبری نبود تمامه ملت ماهنوززیر اسارت وذلت به سرمی‏برد. این دیکتاتورخائن کثیف‏زیرچکمه‏های ستمگر خود دلش می‏خواهدکه مردم از خانه‏هادر بیایندو بزنند همه را بکشند. این چه نیرویی‏بودو چه کسی این کار راکرد؟ خدا خواست که چنین رهبری را برای ما بفرستد و اگر این رهبر روحانی نبود ما را از مملکت خارج می‏کردند و می‏گفتند این آخوندها به درد نمی‏خورند و چون این رهبر روحانی و فقیه نبود هیچ کس قبلش نداشت حتی خود این علما هم می‏گفتند کسی که فقیه نباشد به درد رهبری ما نمی‏خورد و درست هم می‏گفتند کسی که فقاهت نداشته باشد و فقیه نباشد و نتواند احکام الهی را استنباط و اجرا کند این را البته طرد می‏کنندو می‏گویند این صلاحیت‏فقاهت را نداردو از روز اول‏کنار می‏رفت. معنای‏ولایت فقیه چیست؟ اگر حضرت‏آیت الله خمینی‏نایب الامام فقاهت نداشت از همان روز اول علما می‏گفتند بروید کنار، شما را لازم نداریم و قبول نداریم برای این‏که احکام خداوند را نمی‏توانداستنباط بکند وکسی هم نتوانست‏استنباط بکند به درد نمی‏خورد. اما چون فقیه بود و تمام صفحات‏و کمالات‏هم در وجودش‏به نحو اتم و اکمل بود توانست بر این امت‏رهبری بکند و آنها را از زیر بار ظلم‏و استثمار واستکباربیرون بیاورند. پس ملت چه وقت به‏حق خودش می‏رسد؟ اگر رهبرهای دنیا و دیکتاتورها بتوانند سرنوشت‏را تأمین‏کنند که حاکمیت ملت، یعنی ملت بتواندحکم بکند، آزاد باشد، ملت بتواند بگوید سرنوشت من‏این است من باید به حق خودم‏برسم‏و این‏میسر نیست مگر آن وقتی که‏یک رهبر صحیح جامع الشرایط با آگاهی‏کامل‏و تمام صفت شجاعت، تقوا، مدیر، مدبر در آن وجود داشته باشد، ما از چنین اشخاصی رهبری می‏خواهیم‏و بحمدالله خداوند متعال یک چنین رهبر بزرگواری‏را به ما عنایات کرد. یک همچون‏شخصیت بزرگی را که خدا انتخابش کرد کدام ابر قدرتی می‏توانست‏آن را از این مملکت‏بیرونش بکند؟ و همه را سر جای خودش بنشاند اگر دست قدرت خدا وپشتیبانی امام زمان (ع) نبود، ما «بالایمان و البصیره» ایمان به این‏مطلب داریم دست خدا بیرون آمدکه این ملت از اسارت و ذلت رهایی‏یابدو بدانید خدایی‏که این قدرت نمایی‏ها را کرد و این همه فداکاری‏هایی که انجام گرفت‏و این همه شهدایی که در این راه‏شهید شدند همان خدا قدرت و توانایی‏داردکه این انقلاب تداوم‏پیدا کند تا مردم‏
</section>
<section type="page" number="1349">
مسلمان‏ایران، ملت شجاع مسلمان ما به هدف نهایی خودشان برسندو خیال نکنند که این همه اخلال‏گری‏که در اطراف مملکت می‏کنند برای این‏که این نهضت مسلمین‏را از بین ببرند ونابود کنند. یک روز می‏آید اطراف مجلس خبرگان را می‏گیرندو یک روز در جای دیگر جمع می‏شوند هر ساعتی‏این شیاطین‏در کنندو بندند این کسانی که‏اینجا گرد آمده‏اند بدون جهت نیامدندبا فکرو با ایمن‏بدون هیچ‏گونه تکبری، مگر فقیه می‏تواندمتکبر باشد، فقیه که تکبر ندارد فقیه مثل امام خمینی است که پس از این همه استقامت‏ها، دربه‏دری‏ها، انسان فراموش می‏کند واقعاً وقتی که ایشان پیروز شدند مردم در حیرت بودند که امور چگونه انجام می‏گیرد و با وجود این همه دیکتاتورها چگونه می‏شود پیروز شد یک وقت دیدند دست خدا قدرت خدا این رهبر بزرگوار را برانگیخت و خودش بود و خودش، نه اسلحه داشت نه چیز دیگری، فقط و فقط خدا را داشت. از همه چیز گذشت و فقط گفت: «حسبنا الله» خدا ما را کفایت می‏کند و خدا هم دستگیریش کرد و ملتی را نجات داد و از اسارت و ذلت رهایی بخشید. الان هم رفته در قم در خانه‏ی کوچکی نشسته است که این خانه هم مال خودش نیست، مال آقای یزدی است. ببینید و بفهمید که وقتی خداوند می‏خواهد قدرت نمایی کند آیت الله خمینی را موارد و بعدش هم نگویید که معلوم نیست چه طور بشود اگر در فیض خدا، در رحمت خود باز شد، این دانشمندانی که در تقاطع دنیا مثل حوزه علمیه قم و مشهد هستند درس رهبری را از رهبر خودشان گرفته‏اند و موضع خودشان را پیدا کرده‏اند. موضع همان موضع، رهبر همان رهبری است که ان شاالله باید پشت سر این رهبر رهبری‏ها به وجود بیاید خدا هم کمک می‏کند.
 «یدالله مغلوله»؟ دست خدا باز است مگر دست خدا بسته شد که این همه در گوشه و کنار می‏نشینند و برای این‏که مردم را تضعیف کنند تبلیغات سوء می‏کنند که مردم را گمراه کنند و ضعف و سستی در مردم پیدا بشود؟ اینها همه مربوط به عوامل ضد انقلاب است که می‏آیند می‏گویند نه نمی‏شود چرا نمی‏شود؟ این شخص یا به خدا ایمان ندارد یا این‏که انصاف ندارد. بحمدالله همه چیز وجود دارد، رهبری بس بزرگوار که حقاً بنده گمان می‏کنم از امام زمان (ع) الهام می‏گیرد بله این رهبر پشتیبانی چون امام زمان (ع) دارد و حتماً امام زمان (ع) پشت سرش است. ما می‏شنویم و می‏بینیم که دیکتاتورها این همه بر بشر ظلم کردند و آنها را تاراج کردند این همه می‏شنویم که دیکتاتوری‏های دنیا، این ضد بشرها مستضعفین دنیا را مرتب می‏کشند و زیر چکمه‏های خود نابود می‏کنند. خداوند چنین رهبری را برای ما فرستاد که دنیا به رهبریش اعتراف کرد. ما هنوز اینجا معطلیم، اکثر مردم باور نمی‏کردند که امام خمینی رهبر شوند اما ما دیدیم که رهبر بود و رهبر شد و ان شا الله بعد از این هم خواهد بود و این انقلاب هم تداوم دارد و به هدف نهایی خود هم ان شاء الله خواهد رسید. فقط خواهش من از رفقا این است که سعی و کوشش بکنند که این چند صباحی را که برای ما باقی مانده است غنیمت بشمارند و درباره این مسائل خیلی تکراری فکر نکنند. برای هر اصلی یک مخالف و یک موافق کافی است خواهش می‏کنم در اطراف یک موضوعی کوچک زیاد بحث نکنند، چون این طولانی‏تر کردن‏ها خوب نیست و اظهار مسائل تکراری هم خوب نیست چون وقت ما کم است به یاری خداوند سعی کنیم هرچه زودتر این مجلس را خاتمه بدهیم و این قانون اساسی را که می‏توان گفت بهترین قانونی است که تا به حال نوشته شده، قانونی است که باعث نجات و سعادت بشر است، مسیر رهبری را روشن کرده است. اگر رهبری ولو مثل آقای خمینی هم‏
</section>
<section type="page" number="1350">
نباشد لکن رهبری باشد که بتواند اداره کند، اگر چنین رهبری نباشد دیکتاتورها دو مرتبه دمار از روزگار مردم در می‏آورند. به احترام خون‏های شهدایی که در این راه جان خود را از دست داده‏اند ما می‏دانیم مقصر آن کسانی هستند که می‏خواهند تفرقه و اختلاف به وجود بیاورند. هر کس بخواهد کوچک‏ترین خللی به این انقلاب وارد سازد مخالف قرآن و اسلام است. دیروز آقای دکتر بهشتی فرمودند نامه‏ای از دانشجویان داراب رسیده است که نوشته‏اند این مجلس خبرگان درست کار نمی‏کنند، اینها را تحریک کرده‏اند، اینها را گمراهشان کرده‏اند. چه کسی اینها را گمراه می‏کند؟ مسلمان که این کارها را نمی‏کند، مگر این خبرگان را چه کسی اینجا آورده است؟ ما به انتخاب مردم و با نظر آیت الله خمینی به اینجا آمده‏ایم (بعضی از نمایندگان- ما را ملت انتخاب کرده است.) بنده گفتم امام دستور ارشادی دادند و مردم هم ما را انتخاب کردند و ایشان هم فرمودند که اینها درستند اگر درست نبودند که انتخابشان نمی‏کردند و می‏گفت نه، اینها به درد ما نمی‏خورد بنده به صراحت عرض می‏کنم هر دانشمند، هر حقوق‏دان، هر ذی صلاحیتی را که مایلند بیاورید اینجا بنشیند و در مورد این قوانینی که وضع شده بحث می‏کنیم تا معلوم شود این قانون بهترین قانون اساسی است که برای جامعه وضع شده است. نهایت بعضی‏ها هستند که نمی‏توانند ببینند. آن دشمن سرسختی هم که منافعش از دست رفته است، امکان ندارد که یک گوشه بنشیند و تحریکات نکند او تلاش می‏کند بلکه بتواند یک مملکت را به هم بریزد تا منافع از دست رفته خودش را دوباره به دست بیاورد. اینها می‏خواهند اختلاف و اغتشاش ایجاد بکنند. ما به چشم خودمان دیدیم که رمز پیشرفت ما در مملکت وحدت بود و حالا داریم از همدیگر جدا می‏شویم، یعنی ما نمی‏خواهیم این انقلاب باقی بماند؟ آیا نمی‏خواهیم مملکت‏مان آزاد باشد؟ یا نمی‏خواهیم این ملت به هدف خویش برسد؟ ما همه طالبیم ولی دشمن بیدار است و دارد تحریکات می‏کند مسلمان‏ها هم جاهلانه، کورکورانه دارند آن وعده‏های شیطانی که از حلقوم اشخاص ناپاک بیرون می‏آید گوش می‏دهند و باعث تفرقه می‏شود. من می‏خواهم صراحتاً به اهالی محترم داراب که آنجا نشسته‏اند برسانم، برادران دینی، خواهران دینی، ای عزیزان اسلام که خواهران و برادران شما برای اسلام جان دادند متوجه باشید شیاطین، مخصوصاً شیطان بزرگ شما را گمراه نکند، بیچاره‏تان نکند، اینها تماماً القائاتی است که از طرف دشمنان شما می‏شود، بیدار باشد. ما ان شاء الله مسأله ولایت فقیه را برای شما تحقیقاً تشریح می‏کنیم و به تمام آن کسانی که در خود شهرستان داراب و آنهایی که در اطراف داراب هستند و به تمام آن مناطق برسانید که مگر شما توجه ندارید که دانشمندان شما از حوزه علمیه قم و از حوزه علمیه مشهد و سایر شهرستان‏ها به دستور امام خمینی، ملت و مردم این اشخاص ذی صلاحیت را انتخاب کرده‏اند، فکر اینها فکر امام و فکر امام هم فکر اینهاست.
حجتی کرمانی- بدجوری از نمایندگان مجلس دفاع می‏کنند این بدترین نوع دفاع از مجلس است. آقای خمینی کی فرمودند این اشخاص را انتخاب کنید؟
نایب رئیس- آقای حجتی اجازه بدهید، آقای مقدسی بفرمایید ادامه بدهید.
این بدترین نوع است شما سر جایتان بنشینید. بنده گفتم از خارج، بنده از جو خارج از مجلس دارم صحبت می‏کنم، بنده از داخل مجلس چیزی نگفتم، مجلس ما محترم است، من که از اول گفتم اینها خبرگان مردمند، مجلس تقصیری ندارد تقصیر از خارج از مجلس ما است. آمریکا و جنایت‏کارانی که منافعشان را از دست داده‏اند دارند کار را خراب می‏کنند. مجلس‏
</section>
<section type="page" number="1351">
خبرگان که دارد کار خودش را انجام می‏دهد من کار به داخل مجلس ندارم صحبت من برای آن کسانی که در خارج از مجلس هستند، می‏باشد. من می‏خواهم آنها را آگاه کنم زیرا واجب است این خیانت به قرآن است که عده‏ای در خارج بنشینند و نسبت به مجلس خبرگان حرف‏هایی بزنند. این صحیح نیست که این فرصت از دست برود چون علاقه‏مندیم این قوانین و اصول تصویب بشود و وظیفه‏مان را انجام بدهیم. فردا برحسب تکلیفی که برعهده دارم بقیه مطالبم را بیان می‏کنم اکنون که وسائل تبلیغی در اختیار داریم باید از آن به نحو مشروح استفاده کنیم زیرا همین که از مجلس خارج شدیم وسیله از دستمان می‏رود.
2- طرح و تصویب اصل 114 (اصل یکصد و سی و نهم)
نایب رئیس- بسم الله الرحمن الرحیم. وارد دستور می‏شویم دو اصل یعنی سه اصل اینجا مطرح شده است رویش هم بحث و صحبت شده یکی در آن هفته و دو اصل هم دیروز که برای اصلاحات لازم برحسب تذکرات دوستان به جلسه گروه‏ها فرستاده شده، این اصول را یکی یکی می‏خوانیم و تصمیم نهایی را درباره‏اش می‏گیریم. آقای آیت اصل 114 را بخوانید.
اصل 114- صلح دعاوی راجع به اموال عمومی و دولتی یا ارجاع آن به داوری در هر مورد موکول به تصویب هیأت وزیران است و باید به اطلاع مجلس نیز برسد. در مواردی که طرف دعوی خارجی باشد و در موارد مهم داخلی باید به تصویب مجلس برسد، موارد مهم را قانون تعیین می‏کند.
نایب رئیس- در این باره به قدر کافی صحبت شده و فقط این کلمه «نیز» باید از سطر دوم برداشته شود و در سطر سوم» به تصویب مجلس برسد» اضافه شود، بنابراین لطف کنید و «نیز» را از سطر دوم خط بزنید و همان جایی که گفتم بگذارید. درباره این اصل به قدر کافی در جلسه گروه‏ها و آنجا بحث شده است ولی در عین حال می‏بینیم پنج نفر از دوستان اسم نوشته‏اند آقای یزدی فرمایشی دارید؟
یزدی- معمولًا قانون، کلی را معین می‏کند و حکم می‏دهد، زیرا این کلمه «مورد» مال مصداق است و پیشنهاد بنده این است که اگر به جای موارد «حدود» بگذارند بهتر است.
نایب رئیس- وقتی که گفته می‏شود «موارد مهم» شامل همه می‏شود، آخر مصادیق که گفته می‏شود مثلًا مصادیق جنس اعلی اجناس بعدی هستند که آنها هم کلی هستند، معیار اهمیت را قانون معین می‏کند شاید بهتر این باشد که بنویسیم «معیار اهمیت را قانون تعین می‏کند». (همهمه نمایندگان)
یزدی- ولی ارزش قانون به یک بیان کلی است.
هاشمی‏نژاد- چون مواد در مجلس موارد مهم را ذکر می‏کند بنابراین در موارد داخلی هم باید بنویسیم حدود قوانین و اهمیت آن معلوم شود.
نایب رئیس- بسیار خوب، اجازه بدهید، آقای موسوی.
موسوی تبریزی- بنده دو اصلاح عبارتی دارم یکی راجع به این‏که موقع صلح دعاوی در اموال عمومی و دولتی و دیگر این‏که با تصویب مجلس شورای ملی و موکول به تصویب هیأت وزیران است.
گلزاده غفوری- عرض بنده یکی راجع به همان «نیز» است که شما فرمودید و دیگر
</section>
<section type="page" number="1352">
این‏که درباره موارد بنویسیم «در موارد لزوم» و در سطر آخر بنویسیم «پس از تصویب مجلس انجام بگیرد» این بهتر است.
فوزی- عرض بنده این است که صرفاً اطلاع مجلس چه نقشی دارد که اینجا نوشته شده است با تصویب شورای ملی؟
نایب رئیس- برای این است که بدون اطلاع دولت با تصویب مجلس به اطلاع مردم می‏رسد این در واقع یک نوع حفاظ است و در این باره صبح صحبت شد. آقای فاتحی بفرمایید.
فاتحی- یک اصلاح عبارتی است، راجع به صلح و دعاوی اموال عمومی و دولتی است و ارجاع آن به داوری در هر مورد موکول به تصویب هیأت وزیران است.
نایب رئیس- بسیار خوب آقای مرادزهی بفرمایید.
میر مرادزهی- بنده چون صبح نبودم حالا اگر اجازه بدهید به عنوان مخالف صحبت کنم یا یک نفر به عنوان موافق بیاید صحبت بکند تا برای من روشن شود.
نایب رئیس- اجازه بدهید من توضیح می‏دهم بیبنید شاید حل بشود. صبح این قدر توضیح داده شده «در مواردی که صلح دعاوی هست البته راجع به اموال عمومی و دولتی» اگر مهم نباشد و همان تصویب هیأت وزیران کافی باشد منتها ملزم هستند که به اطلاع مجلس برسانند تا نمایندگان ملت در جریان باشند، به نظر شما تا اینجایش که اشکالی ندارد؟
میر مرادزهی- اگر منظور عنوان مجلس و هیأت دولت است و اگر منظور دعوایی است که مطرح می‏شود که از این دعاوی زیاد داریم دولت علیه اشخاص دعوی دارد و اشخاص علیه دولت دعوی دارند و ده درصد از این دعاوی شاید مربوط به دولت باشد بنابراین به عقیده بنده به نظر نمی‏رسد که به تصویب مجلس شورای ملی برسد.
نایب رئیس- اجازه بدهید من توضیح بدهم. آنجا که تصمیم بگیرند اقامه دعوی کنند و محاکمه کنند آنجا اجازه نمی‏خواهد نه از طرف هیأت وزیران و نه از مجلس احتیاج به اجازه ندارد ولی اگر دولت خواست به عنوان نماینده ملت و طرف دعوی چه داخلی باشد و چه خارجی خواستند با هم صلح کنند یعنی اگر خواستند پای دادگاه در بین نباشد آنجایی را که دادگاه دخالت نمی‏کند و صرفاً دولت از در صلح وارد می‏شود می‏گوییم نتیجه کار را از طریق نمایندگان ملت به ملت می‏رساند و اگر هم مهم باشد و یا طرف هم خارجی است اصلًا نمایندگان ملت تصمیمی در این باره نمی‏گیرند، منظور این است، آقای یزدی.
آقای بهشتی- صلحش خیر وقتی دعوی در دادگستری مطرح شد صلحش دیگر چه موضوعی دارد؟
حجتی کرمانی- ارجاع به داوری چیست؟
نایب رئیس- ارجاع به داوری این است که اصولًا در بعضی از قراردادها قبل از این‏که به محکمه ارجاع کنند به قاضی تحکیم می‏دهند یعنی به داور ارجاع می‏کنند. خوب آقا فقط برای رأی‏گیری، اصل را می‏خوانیم‏
اصل 144 (اصل یکصد و سی و نهم)- صلح دعاوی راجع به اموال عمومی و دولتی‏
</section>
<section type="page" number="1353">
یا ارجاع آن به داوری در هر مورد موکول به تصویب هیأت وزیران است و باید به اطلاع مجلس برسد.
در مواردی که طرف دعوی خارجی باشد و در موارد مهم داخلی باید به تصویب مجلس نیز برسد، موارد مهم را قانون تعیین می‏کند.
 (اخذ رأی به عمل آمد و نتیجه آن به شرح زیر اعلام شد.)
نایب رئیس- عده حاضر در جلسه پنجاه و نه نفر، تعداد کل آرا پنجاه و نه رأی، آراء موافق پنجاه و سه رأی، آراء ممتنع چهار رأی، آرای مخالف دو رأی، بنابراین تصویب شد. تکبیر (حضار سه مرتبه تکبیر گفتند.)
3- طرح اصل 115
نایب رئیس- اصل 115 مطرح است که می‏خوانیم:
اصل 115- هر گاه رئیس‏جمهور، نخست‏وزیر یا وزیران به خیانت سیاسی متهم شوند دادگاه صالح برای رسیدگی به جرایم سیاسی به اتهام آنها رسیدگی می‏کند و چنان‏چه اتهام در زمان متصدی آنها باشد پرونده برای مجلس شورای ملی نیز فرستاده می‏شود تا درباره سؤال، استیضاح یا تعلیق متهم تصمیم مقتضی اتخاذ شود.
نایب رئیس- همین‏طور که می‏خواندم به نظر می‏رسید که می‏شود این کلمه «شود» آخر را اگر صلاح بدانید «گردد» بشود بهتر است، موافقید؟ این‏طور می‏نویسیم «پرونده برای مجلس شورای ملی نیز فرستاده می‏شود، تا درباره سؤال استیضاح یا تعلیق متهم تصمیم مقتضی اتخاذ گردد. آقای هاشمی‏نژاد بفرمایید.
هاشمی‏نژاد- مطلب بنده این است که در زمان تصدی رئیس‏جمهور، نخست‏وزیر احیاناً اگر توطئه‏ای در کار بود که کسی بخواهد آنها را به جرایم سیاسی متهم کند در مجلس برای رسیدگی به پرونده آنها کانالی باشد که به آنها اتهامات وارده رسیدگی بکنند تا آن توطئه خنثی شود. بنابراین مسأله فقط در زمان تصدی آنها مطرح است ولی به قول بعضی از دوستان اگر بنویسیم «هر گاه رئیس‏جمهور، نخست‏وزیر به خیانت سیاسی متهم شوند دادگاه صالح برای رسیدگی به جرایم سیاسی به اتهام آنها رسیدگی کند» ملاحظه بفرمایید برای این‏که کسی که یک دوره نخست‏وزیر بوده و حالا چند سال از تاریخ آن گذشته است او هم در معرض توطئه است پس بنویسید «نخست‏وزیر یا رئیس‏جمهور در زمان تصدی خود اگر در معرض اتهام قرار بگیرد باید این کار را بکنیم.» و قسمت اول ضرورتی ندارد مثل این می‏ماند که بگوییم «کالحجر فی جنب الانسان».
نایب رئیس- توضیح داده می‏شود که اصولًا برای رسیدگی به جرایم نخست‏وزیر و وزرا در بعضی از ادوار یک نوع تشریفات اضافی بود حتی بعد از این‏که اینها از مقام‏شان کنار می‏رفتند یک نوع تشریفات اضافی قائل بودند این صدر برای تشریفات اضافی است. آقای ربانی املشی بفرمایید. (ربانی املشی- من مخالفم) آقای رحمانی بفرمایید.
رحمانی- در اینجا به جای «یا تعلیق متهم» نوشته شود «تعلیق متهم یا هر گونه اقدام لازم دیگر.»
نایب رئیس- آقای خامنه‏ای. (خامنه‏ای- مخالفم) آقای کیاوش بفرمایید.
</section>
<section type="page" number="1354">
کیاوش- می‏خواستم پیشنهاد کنم اگر ممکن است این‏طور اصلاح شود» دادگاه صالح به اتهام یا جرایم آنان رسیدگی می‏کند.» دوم این‏که آوردن اتهام در زمان تصدی، رساننده این مطلب است که جمله قبل مربوط به دوران بعد از زمان تصدی است در حالی که این‏طور نیست.
نایب رئیس- «او» عام است. آقای قرشی بفرمایید
قرشی- آیا مجلس نسبت به رئیس‏جمهور حق استیضاح و یا تعلیق دارد؟
نایب رئیس- در اینجا گفته شده «استیضاح و یا تعلیق» من سؤال می‏کنم آیا رئیس‏جمهور نخست‏وزیری که متهم است و مسلماً متهم است که تقریباً نزدیک به اثبات است برای این‏که تا مدرک مستند در دست کسی نباشد نمی‏توانند کسی را متهم کنند که بعد پرونده را به مجلس بفرستد آیا با توجه به این مدارک در دست، که به موجب آن متهم شده است اگر ثابت بشود، مجلس می‏تواند رئیس‏جمهور خائن یا نخست‏وزیر خائنی را تعلیق کند؟
نایب رئیس- قبل از ثبوت اتهام در هیچ کجای دنیا این کار را نمی‏کنند مثلًا اگر کسی بیاید شما را متهم کند فوراً شما را از کارتان برکنار می‏کنند؟
رشیدیان- لفظ «تعلیق» که گفته شده است یعنی او را معلق می‏کنند برای بعد از زمان تصدی یعنی جرمی درباره او ثابت شده که او را معلق می‏کنند.
نایب رئیس- از این اصل این مطلب استفاده نمی‏شود اینجا نگفته است پس از اثبات جرم، مربوط به قبل از اثبات جرم است. (رشیدیان- یعنی پس از اثبات جرم؟) بلی گاهی مجلس صلاح می‏داند استیضاح را چون مجلس به دولت رأی اعتماد داده است باید در جریان امر قرار گیرد. البته از نظر وظیفه خودش، کاری به وظیفه قضائی ندارد ولی از نظر سیاسی آن‏چه که خود مجلس صلاح می‏داند چه چیزی را صلاح می‏داند؟ این چیزها را «سؤال، استیضاح یا تعلیق؟»
رشیدیان- استیضاح که مربوط به نخست‏وزیر و هیأت دولت بود، مگر رئیس‏جمهور را هم می‏شود استیضاح کرد؟
نایب رئیس- رئیس‏جمهور را نمی‏شود ولی نخست‏وزیر را می‏شود. (رشیدیان- پس رئیس‏جمهور در برابر چه کسی مسؤول است؟) رئیس‏جمهور در برابر ملت مسؤول است. (رشیدیان- یعنی ملت تک تک باید بیایند جلویش را بگیرند.) نه آقا، در اصل مربوط به رئیس‏جمهور گفته‏ایم که در این مورد چکار می‏کنند. آقای فاتحی بفرمایید.
فاتحی- در اینجا نوشته شده اگر رئیس‏جمهور یا نخست‏وزیر متهم به خیانت سیاسی بشود دادگاه رسیدگی می‏کند و بعداً برای این‏که در مجلس او را استیضاح کنند یا معلقش کنند به آنجا ارجاع می‏کنند در حالی که بحث ما این است که آن کسی که شایستگی دارد که پرونده را تشکیل بدهد و به دادگاه بفرستد آن چه کسی است که اول رئیس را باید به دادگاه بفرستد؟ اینجا نوشته شده دادگاه پس از این‏که پرونده را طرح کرد برای رسیدگی و استیضاح و تعلیق می‏فرستد اما کسی که پرونده را تشکیل داد و آماده کرد و مقتضی دانست که در دادگاه مورد بحث قرار گیرد آن شخص کیست؟
نایب رئیس- منظورتان این است که شاکی چه کسی هست یا تنظیم‏کننده پرونده؟ (فاتحی- کسی که پرونده را آماده می‏کند.) مثل سایر موارد است. (فاتحی- اگر فرد عادی از رئیس‏جمهور شکایت کرد پرونده را می‏برد و آنجا تنظیم می‏شود؟) می‏برد به دادستانی و اعلام‏
</section>
<section type="page" number="1355">
جرم می‏کند و دادستان از او دلایل جرم می‏خواهد.
فاتحی- اگر جرایم عادی بود صحیح است ولی یک وقت جرم سیاسی است اما در تشخیص خیانت یک مرجع سیاسی باید شکایت کند.
نایب رئیس- یک مفسر سیاسی زبردست که تحلیل سیاسی برای روزنامه‏ها می‏کند می‏فهمد که الان دارند خیانت می‏کنند. (فاتحی- در اینجا اجازه داده شده به فرد فرد افراد ملت ولو این‏که آگاه نباشند.) آقا بدون آگاهی که کسی نمی‏رود شکایت کند. (فاتحی- مثل این است که ما بگوییم کلاغ به چاه نمی‏افتد.) آقای فارسی بفرمایید.
فارسی- معمولًا یک چنین ساده‏ای را در قانون اساسی می‏آورند تا ترتیب محاکمه و تعقیب رئیس‏جمهور و نخست‏وزیر و وزیران را مشخص کند در حالی که در اینجا هیچ چیز را مشخص نکرده و می‏گوید اگر این عده متهم به خیانت سیاسی بشوند در دادگاه صالح برای رسیدگی به جرایم سیاسی آنان محاکمه می‏شوند. یعنی همان دادگاه که دیگران را محاکمه می‏کنند.
نایب رئیس- یعنی حذف تشریفات کرده، خوب این اصل یک چیزی را که در دنیا معمول است نفی کرده است. (فارسی- فقط این کار را کرده است؟) یک چیز اضافه هم هست والا مسکوت عنه می‏گذاشت اگر توجه بفرمایید در آن ذیل هست که «موظف هست مجلس را در جریان قرار بدهد».
فارسی- سؤال و استیضاح مربوط به انجام وظیفه نخست‏وزیر و هیأت وزیران است و در حدود مسؤولیتی است که مجلس به آنها می‏دهد می‏تواند سؤال یا استیضاح بکند و هیچ ربطی به خیانت سیاسی ندارد. صبح هم گفتم مثلًا ممکن است وزیر کشاورزی توطئه علیه امنیت کشور بکند و یا توطئه برای کودتا بکند.
نایب رئیس- این ربطی به مجلس ندارد؟ (فارسی- ربطی به کار کشاورزی ندارد.) این ربطی به مجلس ندارد؟ یعنی اگر مجلس دید آنها توطئه می‏کنند ساکت باشد و بگوید دادگاه رسیدگی بکند؟
فارسی- اگر وزیر کشاورزی جرم مرتکب شده و یا توطئه کودتا کرده است مجلس فقط سؤال در حدود وظیفه‏اش می‏کند.
نایب رئیس- نه آقا، استیضاح راجع به وظیفه سیاسی هم می‏کند این‏که معمول است و خود شما هم می‏دانید؟
فارسی- راجع به توطئه کودتا استیضاح می‏کند؟ (نایب رئیس- بلی) استیضاح یعنی مجلس توضیح می‏خواهد راجع به وظیفه‏ای که به او سپرده‏اند.
نایب رئیس- کم لطفی می‏کند آقای فارسی، وظیفه مهم سیاسی‏شان از وظیفه خاص اداری‏شان از نظر ملت خیلی مهم‏تر است. رأی اعتماد که می‏دهند که برای کار اداری نیست اینها امین سیاسی ملت هستند. (فارسی- وزیر کشاورزی امین سیاسی ملت است؟) بلی و همچنین هیأت دولت. پس برای چیست که می‏گوییم هیأت مسؤولیت مشترک دارند؟
 (فارسی- برای اجرای برنامه وزارت کشاورزی خواسته است کودتا بکند؟) خیر خارج از آن وظیفه‏اش. آقای موسوی تبریزی بفرمایید. (موسوی تبریزی- من مخالفم) آقای حجتی حضرت‏عالی سؤالی داشتید؟
حجتی کرمانی- این‏که فرمودید اعم است آیا شق اول زمان تصدی را هم می‏گیرد؟
</section>
<section type="page" number="1356">
نایب رئیس- بلی هم زمان تصدی و هم زمان غیر تصدی است. آقای دکتر غفوری بفرمایید.
گلزاده غفوری- به نظرم می‏رسد که منظور رسیدگی به خیانت سیاسی بعد از تصدی است که دیگر سمتی ندارد و فردی عادی است که قسمت اول اصل این مطلب را می‏گویید و کافی است شما چیزی را تابع تشریفات نگویید و او هم مثل مردم عادی است و طبق مقررات تعقیب می‏شود و راجع به قسمت دوم اگر مجلس فرض کردیم که آن قدر غافل است و بی‏خبر که حتی یک سؤال و استیضاح و تعلیق هم درباره یک خیانت سیاسی که در دادگستری هم برایش پرونده هست انجام نمی‏دهد بنابراین در قسمت اول اگر ذکری نکنیم مثل مردم عادی است و فایده‏ای بر آن نیست و قسمت دومش هم که ارسال پرونده به مجلس است پرونده را به یک مرجع قضائی ارسال می‏کنند ولی اگر یک مجلس بی‏خبری بود و خواستند او را باخبر کنند یک خلاصه پرونده‏ای را برایش ارسال می‏کنند ولی همان‏طور که بارها گفته شد آنجا مرجع قضایی نیست که پرونده را به آنجا بفرستند و به هر حال این اصل خیلی پراکندگی و اشکال دارد.
نایب رئیس- آقای دکتر غفوری، در پاسخ برادرمان آقای فارسی عرض کردم که آن قسمت اول برحسب پیشنهاد آقایان از جمله خود شما نفی آن چیزهایی است که تشریفاتی است یعنی بعدها یک قانون عادی هم نمی‏تواند بیاید این تشریفات را قائل بشود چون اگر ما اینجا «مسکوت عنه» بگذاریم یک قانون عادی بعداً می‏تواند بیاید و این تشریفات را قائل بشود، این سد آن راه است.
میر مرادزهی- جرم سیاسی هنوز در هیچ یک از کشورها تعریف نشده است که جامع و مانع باشد و از طرفی ممکن است وزیری مثل وزیر کشاورزی مرتکب جرم سیاسی نشود یا مثلًا توطئه علیه کشور نکند ولی سیاستی در پیش بگیرد که کشاورزی ایران را به حدی می‏رساند که رشدش به زیر صفر می‏رسد، همان‏طور که قبلًا به منهای 6 درجه زیر صفر رسیده بود. با او چه کار می‏کنید؟ با توجه به این‏که هر وزارت‏خانه‏ای با توجه به وظایف خاصش یک تخصصی می‏خواهد چون اعمال و رفتار گذشته ایجاب می‏کند که جرم نمی‏شود به آنها گفت ولی در عین حال یک مفهومی دارد که کشور را به سقوط می‏کشاند.
نایب رئیس- جناب‏عالی می‏دانید که همه جرایم را باید قوانین عادی تعریف کند الان ما داریم قانون اساسی می‏نویسیم بنابراین بعداً قانون عادی بادقت و توجه به نکاتی که حضرت‏عالی و دیگران فرمودید تعریف می‏کند. (میر مرادزهی- تا به حال که تعریف نشده است.) ان شاء الله جناب‏عالی همکاری کنید تا تعریفش کنیم.
تهرانی- من یک اشکال آیین‏نامه‏ای از طرف خود و عده‏ای از دوستان دارم و آن این است که ما هم دیگر صبح ها حاضر نمی‏شویم برای این‏که آقایان صبح‏ها نمی‏آیند و بعداً دوباره باید مطالب این جا تکرار شود و وقت مجلس تلف می‏شود پس اگر این جور باشد ما هم دیگر نمی‏آییم.
نایب رئیس- شما صبح تشریف بیاورید دوستان دیگر هم می‏آیند. آقای ربانی املشی به عنوان مخالف صحبت می‏کنند
ربانی املشی- بسم الله الرحمن الرحیم. با این‏که امروز صبح تصمیم گرفته شد که پس از
</section>
<section type="page" number="1357">
آن‏که آن همه بحث راجع به این اصول شد دیگر بعد از ظهر صحبتی نشود اما در عین حال من که جز یک بار از این تریبون استفاده نکردم یعنی بعد از رسمیت مجلس ولی چون این اصل مسخ شد و دو مرتبه به مجلس آمد خواستم عرایضی بکنم. این اصلی که قبلًا پیشنهاد شده بود و متأسفانه سی و هشت رأی آورد و رأی کافی نیاورد برای اثبات این بود که در محاکمه رئیس‏جمهور و نخست‏وزیر و وزرا روی حساب مأموریت و وظیفه‏ای که به عهده آنها گذاشته شده طی مقدماتی لازم باشد. این اصل به تصویب نرسید و اصلی که امروز مطرح است درست مسخ شده آن اصل است و درست نقطه مقابل آن اصل است. در آن اصل می‏خواست اثبات مقدمات بکند که همین‏طور هر کس نتواند رئیس‏جمهور و نخست‏وزیر و وزرا را به دادگاه بکشاند ولی در این اصل، آمده‏ایم و داریم این مطلب را اثبات می‏کنیم که هر کسی می‏تواند رئیس‏جمهور و وزرا را به دادگاه بکشد در صورتی که طبع قضیه اقتضا می‏کرد که همان اصل قبلی را که نخست‏وزیر و وزرا از طرف مجلس رأی اعتماد گرفته‏اند معنای رأی اعتماد این است که مجلس به آنها اعتماد کرده و گفته است من قبول دارم و ما قبول داریم که شما هیأت وزیران مجری نظرات ما خواهید بود و آن‏چه را که ما دستور می‏دهیم شما اجرا خواهید کرد شما افراد امین و مطمئنی هستید و ما به شما اعتماد کردیم و کارها را به شما محول کردیم. اگر بنا باشد یک کارهایی از طرف مجلس به نخست‏وزیر و وزرا محول شده باشد و هیأت وزیران حق نداشته باشند از طرف خود کوچک‏ترین اظهار وجودی مستقلا بکنند حالا اگر اینها متهم شدند که شما از سیاست مملکت، از سیاست مجلس شورای ملی تخلف کردید و خیانت کردید یعنی خلاف کردید و غیر از آن‏چه را که مجلس دستور داده بود شما عمل کردید آیا در آنجا جا ندارد که مطلب به مجلس شورای ملی برود تا مجلس شورای ملی نظر بدهد این نخست‏وزیر مطابق میل ما رفتار کرده یا مخالف میل ما رفتار کرده؟ و معنای رفتن به مجلس بیشتر از این نبود که اگر اکثریت مجلس نظر دادند که این سیاست همان سیاست خود ما هست و از طرف ما القا شده است در آن صورت آن کسانی را که مخالفت می‏کنند و وزرا را متهم می‏کنند لابد غرض‏ورزی می‏کنند و اعمال نظر خصوصی می‏کنند و نباید آنها به دادگاه بروند. حالا اگر گفتند خیر این آقا همین جور است و تخلف کرده است باید به دادگاه برود پس باید این اصل را که در اینجا الان مطرح است و دارد به رأی گذاشته می‏شود درست مسخ شده اصل قبلی است و تمام امتیازاتی را که نه برای نخست‏وزیر و وزرا بلکه امتیازی را که ما برای اداره ملت و نمایندگان ملت قائل بودیم آن امتیازات را لغو کردیم و گفتیم ملت نه ملت، رئیس مجلس نه رأی مجلس، مجلس به محض این‏که کسی اینها را متهم کرد بفرمایید بروید دادگاه و خیال می‏کنم این کار مملکت را به آشوب می‏کشد. ما از ریسمان سیاه و سفید ترسیده‏ایم اما نباید ترس از ریسمان سیاه و سفید حتی با علم به این‏که این ریسمان سیاه و سفید است، وجود داشته باشد. ما داریم مجلس و رأی نمایندگان را نادیده می‏گیریم. به نظر من این برای اثبات مملکت درست نیست زیرا هر روز رئیس‏جمهور و آقایان وزرا متهم خواهند شد و به دادگاه ارجاع داده خواهند شد
نایب رئیس- چون مطلب صبح بود اگر احساس می‏کنید که لازم است یک نفر موافق صحبت بکند، صحبت کند. (نمایندگان- احتیاجی نیست.) بنابراین اصل را برای رأی‏گیری می‏خوانم.
باریک‏بین- این‏که نوشته شده «چنان‏چه اتهام در زمان تصدی آنها باشد پرونده به مجلس‏
</section>
<section type="page" number="1358">
شورای ملی فرستاده می‏شود.» من فکر می‏کنم رسیدگی به پرونده اگر در زمان تصدی شد ممکن است اتهام در زمان تصدی باشد ولی رسیدگی بعد باشد آن وقت این عبارت می‏رساند که اگر اتهام در زمان تصدی شد ولو رسیدگی بعد از زمان تصدی آنها شد باز پرونده باید به مجلس شورای ملی برود.
نایب رئیس- با این دقت طلبگی که می‏فرمایید ممکن است مگر چنین چیزی استفاده بشود ولی عرفاً می‏دانند که منظور چیست چون فلسفه مطلب روشن است.
 (باریک‏بین- اتهام غیر از رسیدگی است.) اصل 115 را برای رأی‏گیری می‏خوانم:
اصل 115- هر گاه رئیس‏جمهور، نخست‏وزیر یا وزیران به خیانت سیاسی متهم شوند، دادگاه صالح برای رسیدگی به جرایم سیاسی به اتهام آنها رسیدگی می‏کند و چنان‏چه اتهام در زمان تصدی آنها باشد پرونده به مجلس شورای ملی نیز فرستاده می‏شود تا درباره سؤال، استیضاح یا تعلیق متهم تصمیم مقتضی اتخاذ شود.
 (اخذ رأی به عمل آمد و نتیجه آن به شرح زیر اعلام شد)
نایب رییس- عده حاضر هنگام اخذ رأی شصت و یک نفر، شماره آراء شصت و یک رأی، موافق چهل و شش رأی، مخالف شش نفر، ممتنع نه نفر، بنابراین تصویب نشد و دیگر این را بر نمی‏گردانیم.
4- طرح و تصویب اصل 117 (اصل یکصد و چهل و یکم)
نایب رئیس- اصل 117 مطرح است که قرائت می‏شود.
اصل 117- رئیس‏جمهور، نخست‏وزیر، وزیران و کارمندان دولت نمی‏توانند بیش از یک شغل دولتی داشته باشند و داشتن هر نوع شغل دیگر در مؤسساتی که تمام یا قسمتی از سرمایه آن متعلق به دولت یا مؤسسات عمومی است و وکالت دادگستری و مشاوره حقوقی و نیز ریاست و مدیریت عامل یا عضویت در هیأت مدیره انواع مختلف شرکت‏های خصوصی جز شرکت‏های تعاونی ادارات و مؤسسات برای آنان ممنوع است. نخست‏وزیر می‏تواند در موارد ضرورت به طور موقت تصدی چند وزارت‏خانه را بپذیرد، سمت‏های آموزشی در دانشگاه‏ها و مؤسسات تحقیقاتی از این قاعده مستثنی است.
رشیدیان- درباره این اصل همه بحث‏ها شده است.
نایب رئیس- بلی همه بحث‏ها دو نوبت شده است، حالا امیدواریم سؤالات کوتاه باشد. آقای منتظری بفرمایید.
منتظری- این‏که نوشته شده نمی‏توانند بیش از یک شغل دولتی داشته باشند حالا اگر فرض کنید یک کارمند دولتی هست و شغل دولتی دارد او در شرکتی هم نیست اما می‏خواهد کاسبی کند ولی به کار دولتیش کمتر می‏رسد. (نایب رئیس- این ممنوع نیست.) چه فرقی می‏کند که در شرکتی کار کند یا برود یک مغازه باز کند؟ اسمش را نوشته حقوق دولتیش را می‏گیرد و یک تجارت‏خانه هم باز کرده و برای خودش کار می‏کند.
نایب رئیس- عرض من این است که در اینجا نوشته شده که اگر در یک شرکت خصوصی هم کار کند که سهام دولتی نداشته باشد ممنوع نیست.
منتظری- خیر نگفتیم، در اینجا نوشته شده «عضویت در هیأت مدیره انواع شرکت‏های خصوصی» چه فرق می‏کند؟
</section>
<section type="page" number="1359">
نایب رئیس- به خاطر سوء استفاده است، زیرا در آنجا هیأت مدیره و مدیر عامل به خاطر سوء استفاده ذکر شده است و این اصل چند بعد دارد.
منتظری- یک بعدش این است که می‏خواهیم کار دولتیش را خوب انجام بدهد. اگر بنا باشد وقتش را در زاویه صرف کند کارش متوقف می‏شود خوب این یک تجارت‏خانه‏ای باز می‏کند و گاهی هم یک سری به اداره می‏زند و می‏رود.
نایب رئیس- آقای عرب بفرمایید. (عرب- مخالف مشروط هستم) آقای خزعلی بفرمایید.
خزعلی- در پیش‏نویس سابق آمده بود که ریاست‏جمهور، نخست‏وزیری و نیابت آن، وزارت و قائم مقامی و معاونت آن استانداری و فرمانداری و دیگران، اینها ممنوع هستند حالا در اینجا عنوان کارمند استاندار و فرماندار را هم می‏گیرد ولی نمایندگان مجلس شورای ملی قبل بوده است که حالا در اینجا نیامده است و کارمند اداری وضعش مانند سابق نیست یکی هم عضویت در شورای نگهبان قانون اساسی و عضویت در شورای‏عالی قضائی اینها را اگر در قسمت قضائی، کارمند می‏دانند ولی فقهایی که در شورای نگهبان کارمند نیستند و همچنین قسمت به خصوص نمایندگی مجلس شورای ملی.
نایب رئیس- اصل پیش‏نویس یک آهنگ دیگر داشت و این آهنگ دیگر دارد و در صبح تشریف داشتید که بیشتر جلوی دو مطلب می‏خواست گرفته شود یکی چند شغلی بودن برای کارکنان دولت و یکی هم اعمال نفوذ. در حقیقت این اصل برای جلوگیری از تمرکز مشاغل در افراد معین بود و یک نوع مبارزه با انحصار طلبی قدرت است و همچنین یک نوع مبارزه با اعمال نفوذ، زیرا در مورد شرکت‏ها گفته‏ایم عضویت هیأت مدیره آنها ممنوع است. آهنگ این اصل با آهنگ آن اصل خیلی فرق دارد این است که طبعاً بعضی مواردش هم با آن فرق می‏کند.
خزعلی- درباره نمایندگان مجلس هم این مطلب صادق است.
نایب رئیس- یعنی شرط کنیم که نمایندگان مجلس نمی‏توانند شغل دولتی داشته باشند می‏شود این را گنجاند؟
دکتر شیبانی- این جزو شرایط انتخاب شدن است.
دکتر ضیائی- شرط نمایندگی استعفا است.
نایب رئیس- باید بنویسیم از این حکم مستثنی است چون آن ذیل هم جزو این اصل است نمی‏توانیم از این اصل بنویسیم. آقای مکارم شیرازی بفرمایید.
مکارم شیرازی- بنده راجع به نمایندگان مجلس می‏خواهم یک جمله اضافه کنم و آن این است که آقایان توجه بفرمایید که یک فلسفه این اصل جلوگیری از اعمال نفوذ است و اعمال نفوذ نمایندگان مجلس از خیلی بیشتر است پس آن هم حتماً اضافه کنید.
فارسی- از شرایط نمایندگی است.
نایب رئیس- جای مناسبش اینجا است «نمایندگی مجلس و وکالت دادگستری و مشاوره حقوقی» آقای رحمانی بفرمایید.
رحمانی- باید تصدی چند وزارت‏خانه با اجازه مجلس باشد.
نایب رئیس- طبعاً این‏طور هست برای این‏که وقتی مجلس می‏خواهد رأی اعتماد بدهد دولت که می‏آید و معرفی می‏کند می‏گوید این وزارت‏خانه و این وزارت‏خانه را من به عهده دارم این است که خود به خود نظر جناب‏عالی تأمین است. آقای میر مرادزهی بفرمایید.
</section>
<section type="page" number="1360">
میر مرادزهی- اگر آقای تهرانی اجازه بفرمایند می‏خواستم سؤال کنم، آیا راجع به کادر خدمات درمانی صبح صحبت شده است یا خیر؟
نایب رئیس- بلی، صبح صحبت شد و گفتیم این را هم با توجه به جمع جوانبش لزومی ندارد دو شغل دولتی باشد می‏تواند یکی دولتی و یکی آزاد باشد.
میر مرادزهی- آقای دکتر روحانی در این زمینه بهتر می‏دانند.
ربانی املشی- ایشان دعا می‏کنند که ضرورت ایجاب می‏کند که بعضی افراد کادر درمانی روز بیکاری‏شان را در جای دیگر کار کنند.
نایب رئیس- منظورتان کار دولتی است؟ آقای میر مرادزهی، صبح صحبت شد و گفته شد که اگر این شخص یک روز اینجا نیست لابد یک طبیب دیگر به جایش هست، بنابراین خوب این یک جا کار می‏کند و او هم یک جای دیگر کار می‏کند اظهار نظر آقای دکتر شیبانی از همه ما اولی‏تر است. آقای دکتر شیبانی شما بفرمایید.
دکتر شیبانی- تا به حال آن‏چه که بنده در بیمارستان‏ها دیده‏ام آن اطبائی که می‏گفتند تمام وقت باشند می‏آمدند بیمارستان و مریض‏ها را از آنجا روانه مطبشان می‏کردند و تابلوی مطبشان را هم خیلی بزرگ نمی‏زدند با این دلیل آنها نباید دو شغلی باشند. تمام وقت کار بکنند ولی چون پول بیشتری به آنها می‏دهند.
نایب رئیس- فلسفه ممنوعیت شرکت در هیأت مدیره یا عضویت در هیأت مدیره این است که از قدرتش استفاده نکند و این‏که استثنا شده است جز شرکت‏های تعاونی شرکت‏های تعاونی اتفاقاً از مؤسسات انتفاعی است و این استثنا به نظر من صحیح نیست.
نایب رئیس- صبح هم مذاکره شد که منظور شرکت‏های تعاونی کارمندان است نه هر شرکتی.
یزدی- شرکت‏های تعاونی کارمندان هم که باشد هم که باشد وقتی که این آقا یک موقعیت دولتی دارد و جزو هیأت مدیره همان قسمت باشد از موقعیتش می‏تواند استفاده بکند. (نایب رئیس- پس چه کسی این کار را بکند؟) می‏تواند عضو باشد و سهیم باشد. سهیم بودن و عضو بودن یک مسأله است و عضو هیأت مدیره بودن یک مسأله دیگر است.
نایب رئیس- آقای یزدی، تعاونی این‏طور نیست تعاونی سودش مربوط به خود کارمندان مثلًا یک اداره سی نفر کارمند دارد و یک شرکت تعاونی درست می‏کنند و یک هیأت مدیره می‏خواهد شما می‏فرمایید هیأت مدیره را از خارج از این کارمندان بیاورند؟ (یزدی- خیر عرض می‏کنم این آقایان ...) به سؤال جواب بدهید فرض کنید یک اداره هست در یک شهری و سی نفر کارمند دارد و می‏آیند شرکت تعاونی برای این سی نفر کارمند درست می‏کنند، می‏فرمایید اعضای هیأت مدیره این شرکت تعاونی را از خارج این اداره بیاورند؟ (یزدی- خیر، طبعاً باید بین خودشان باشند.) آقای رشیدیان بفرمایید.
رشیدیان- بنده یک تذکر آیین‏نامه‏ای دارم. بارها در اینجا یک پیشنهاد و تذکر داده شده و منطقی هم بوده است که حد نصاب اشخاص برای رأی‏گیری بیش از آن حدی است که آیین‏نامه تعیین کرده با توجه به این‏که الان من اسم پنج نفر را یادداشت کرده‏ام که اینها به کلی در مرکز نیستند و شصت و نه نفر در مرکز حاضر هستند و باز حد نصاب را چهل و هشت‏
</section>
<section type="page" number="1361">
نفر حساب می‏کنیم این صحیح نیست. با توجه به این اصل به این خوبی که اگر رئیس‏جمهور و سایر مقامات خیانت بکنند ...
نایب رئیس- آقای رشیدیان من فقط آیین‏نامه‏ای به شما دارم و آن این است که ما در اثنای این‏که داریم روی یک اصل بحث می‏کنیم ...
رشیدیان- آقای بهشتی، من نوبت گرفتم و این مسأله مهم است برای این‏که دیروز وقت ما تلف شد و یک ساعت و نیم روی یک اصل بحث شد در حالی که یک اصل واقعاً اسلامی بود.
نایب رئیس- شما در فاصله دو اصل نوبت بگیرید و در این باره صحبت بکنید نه این‏که الان ما داریم افکار ... (رشیدیان- آقای دکتر من نوبت گرفتم و الان وقت تلف می‏شود، همان‏طور که دیروز وقت ما تلف شد.) حالا هم دارد تلف می‏شود. آقای عرب به عنوان مخالف بفرمایید. (مشکینی- من یک پیشنهاد دادم راجع به اصل بعدی.) بسیار خوب آقای عرب به عنوان مخالف بفرمایید.
عرب- بنده دوست ندارم وقت مجلس تلف بشود اگر حرف من حل بشود من از وقت خودم می‏گذرم و همین جا می‏گویم این مسأله دو جا کار کردن باید برای همه ممنوع باشد.
نایب رئیس- آقای عرب صبح هم در جلسه پیشنهاد کردند که در قانون اساسی بنویسیم به طور کلی کار کردن در دو جا برای همه افراد ملت ایران ممنوع باشد اعم از کارگر و کشاورز و پیشه‏ور و همه ... (منتظری- مأمور دولت نباید جای دیگری کار کند.) اجازه بفرمایید چون این اصل جدیدی است جای دیگری جداگانه مطرح بشود.
منتظری- کار جدیدی نیست، بنویسیم دولتی و غیر دولتی.
حیدری- وکلایی که در استخدام دولت نیستند چرا ممنوع شوند؟
نایب رئیس- منظور وکلایی است که در استخدام دولتند، وکلایی که شغل دولتی ندارند ممنوع نیستند. اصل 117 را برای رأی‏گیری می‏خوانم:
اصل 117 (اصل یکصد و چهل و یکم)- رئیس‏جمهور، نخست‏وزیر، وزیران و کارمندان دولت نمی‏توانند بیش از یک شغل دولتی داشته باشند و داشتن هر نوع شغل دیگر در مؤسساتی که تمام یا قسمتی از سرمایه آن متعلق به دولت یا مؤسسات عمومی است و نمایندگی مجلس شورای ملی و وکالت دادگستری و مشاور حقوقی و نیز ریاست و مدیریت عامل یا عضویت در هیأت مدیره انواع مختلف شرکت‏های خصوصی جز شرکت‏های تعاونی ادارات و مؤسسات برای آنان ممنوع است. نخست‏وزیر می‏تواند در موارد ضرورت به طور موقت تصدی برخی از وزارت‏خانه‏ها را بپذیرد. سمت‏های آموزشی در دانشگاه‏ها و مؤسسات تحقیقاتی از این حکم مستثنی است.
 (اخذ رأی به عمل آمد و نتیجه آن به شرح زیر اعلام شد.)
نایب رئیس- نتیجه رأی، عده حاضر هنگام رأی‏گیری شصت و چهار نفر، تعداد کل آراء شصت و چهار رأی، موافق شصت نفر، مخالف یک نفر، ممتنع سه نفر، بنابراین تصویب شد، تکبیر (حضار سه مرتبه تکبیر گفتند.)
5- طرح و تصویب اصل 118 (اصل یکصد و چهل و سوم)
نایب رئیس- اصل 118 قرائت می‏شود.
</section>
<section type="page" number="1362">
اصل 118- ارتش جمهوری اسلامی ایران پاسداری از استقلال و تمامیت ارضی و نظام جمهوری اسلامی کشور را برعهده دارد.
عده‏ای از نمایندگان- رأی بگیرید در جلسه مشترک هم بحث شده است.
نایب رئیس- اجازه بفرمایید که پیشنهادی از آقای مشکینی رسیده بخوانم. ایشان پیشنهادی کرده‏اند و صبح هم تذکری داشتند که در حقیقت آن تذکرشان هم در این پیشنهاد هست. ایشان چنین پیشنهاد کرده‏اند: «اصل 118- به مفاد آیه کریمه «وَ أَعِدُّواْ لَهُم مَّا اسْتَطَعْتُم مِّن قُوَّهٍ وَ مِن رِّبَاطِ الْخَیْلِ تُرْهِبُونَ بِهِ عَدُوَّ اللَّهِ وَ عَدُوَّکُمْ وَ ءَاخَرِینَ مِن دُونِهِمْ لَا تَعْلَمُونَهُمُ اللَّهُ یَعْلَمُهُمْ» دولت جمهوری اسلامی موظف است برای پاسداری از استقلال و تمامیت ارضی و نظام جمهوری اسلامی کشور، ارتشی نیرومند در خور نیاز افراد ملت تشکیل دهد و در تهیه تسلیحات و تجهیزات لازم همه امکانات خود را به کار گیرد.» اگر موافقید ...
سبحانی- این مسأله اگر در اصل 126 مطرح شود مناسب‏تر است چون برای افراد است و برای نظامیان نیست.
کرمی- این پیشنهاد باید در جلسه مشترک مطرح شود، اینجا مطرح نکنید.
یزدی- به نظر من نظر آیه شریفه ذکر شود و به دنبال آیه، همین اصل 118 نوشته شود.
نایب رئیس- آن‏که دیگر یکی می‏شود.
حجتی کرمانی- بگذارید خود آقای مشکینی توضیح بدهند.
نایب رئیس- بفرمایید آقای مشکینی. (مشکینی- متنش روشن است.) آقای طاهری اصفهانی بفرمایید.
طاهری اصفهانی- من یک جمله کوتاه بگویم، شما در این اصل 118 چه نوشته‏اید؟
نقش ارتش را، نقش ارتش پاسداری از استقلال، تمامیت ارضی و نظام جمهوری اسلامی کشور است، اگر این نقصی دارد به آن اضافه کنید، آن‏چه جناب آقای مشکینی فرمودند آن یک اصل دیگر می‏خواهد که جمهوری اسلامی ایران موظف است به موجب این آیه ارتشی مجهز بنا نهد.
هاشمی‏نژاد- با توجه به سابقه این مملکت و نظام و رژیم شاهنشاهی که بود و تقویت ارتش و آن وضعی که داشتیم، این تعبیر در این شرایط به هر حال ممکن است آن تداعی معانی را پیش بیاورد.
ربانی املشی- فعلًا برای این اصل رأی بگیرید آن را بگذارید برای بعد
نایب رئیس- مسلماً منظور از این پیشنهاد آقای مشکینی را می‏توانیم فردا صبح طی یک اصل جداگانه‏ای مقدم بر این اصل بیاوریم و تنظیم کنیم که در حقیقت مبدأ ایدئولوژیک لزوم و ضرورت ارتش باشد، پس آن را موکول به فردا می‏کنیم و این اصل را که نقش ارتش هست به همین صورت به رأی می‏گذاریم. آقای غفوری بفرمایید.
گلزاده غفوری- به خاطر مسأله و نقش مهمی که ارتش دارد و به خصوص که ما می‏خواهیم این قانون در وضع آینده ما معرف وضع اسلامی باشد، ما باید همان طوری که ایشان اشاره کردند اصولی منضبط و محکم‏تر از این‏که هست تدوین کنیم. فکر می‏کنم علی الحساب اینجا بنویسیم «ارتش جمهوری اسلامی ایران پس از تجهیز نوین براساس نظام اسلامی ...» چون ما ده، بیست هزار نفر ارتشی می‏خواهیم مجهز به آخرین مسائل علمی روز به ارتش، که نظارت و اشراف داشته باشد و بقیه افراد مردم همه سربازان مملکت هستند و ما یک ارتش‏
</section>
<section type="page" number="1363">
بیکار با چهارصد و هفتاد هزار نفر عضو با این حقوق‏های گزاف و با این وضع نارضایی نمی‏خواهیم. بنابراین من پیشنهاد می‏کنم «ارتش جمهوری اسلامی ایران پس از تجهیز نوین براساس نظام اسلامی پاسداری از ...» (یکی از نمایندگان- تجهیزات نوین روز به روز عوض می‏شود و برای فردا کهنه می‏شود.)
نایب رئیس- آقای رحمانی بفرمایید. (رحمانی- باید بنویسیم «پاسداری و دفاع».) آقای خامنه‏ای بفرمایید.
خامنه‏ای- من دو سؤال دارم یکی این‏که کلمه دفاع اینجا نیست پاسداری برای دفاع هم کفایت می‏کند یا دفاع را هم بگذاریم؟ دیگر این‏که تمامیت ارضی به معنای تمامیت «خاک» تنها نیست، فضا یا قسمتی از آب‏های ساحلی را مثل فلات قاره شامل می‏شود. اگر اشکالی ندارد بعد از تمامیت ارضی توضیح بدهیم» در تمام جوانب فضایی و زمینی و دریایی فلات قاره».
نایب رئیس- از نظر اصطلاح همه اینها را شامل می‏شود. (خامنه‏ای- تصریح اگر احتیاط باشد، گذاشتن این چند کلمه اشکالی ندارد. (آقای منتظری بفرمایید.)
منتظری- عقیده من این است که پیشنهاد آقای مشکینی با این اصل فعلی هر دو به یک اصل تبدیل شود و اگر صلاح می‏دانید با دست رأی بگیرید که آیا آن را قرار بدهیم؟ یا اگر نمی‏خواهید، بگذارید باشد برای فردا و اصل بعدی را مطرح بکنید.
نایب رئیس- آقای طاهری خرم‏آبادی بفرمایید.
طاهری خرم‏آبادی- مفهوم پیشنهاد آقای مشکینی این است که ما ارتشی نداریم و دولت موظف است ارتشی تشکیل بدهد و این مفهوم زننده است، اگر هم صدر و پایه را تلفیق بکنیم بدون این‏که این استفاده از آن بشود خوب است والا زننده است.
نایب رئیس- آقای هاشمی‏نژاد بفرمایید.
هاشمی‏نژاد- همان مسأله دفاع که دوستان هم فرمودند منتها نه به صورت تلفیق بلکه چون وزارت‏مان وزارت دفاع است، به جای پاسداری بنویسیم دفاع از استقلال که جالب‏تر است.
نایب رئیس- (خطاب به هاشمی‏نژاد) معمولًا دفاع بیشتر تداعی می‏کند با جایی که دشمنی حمله کرده و حالا این دفاع می‏کند ولی پاسداری هر دو حالت را شامل می‏شود. (رحمانی- پاسداری او دفاعی است.) دیگر عرض می‏کنم اعم از این‏که دفاع کرده‏اند یا نکرده‏اند.
منتظری- این اصل دیگر توضیح واضحات است مثل این‏که بگوییم آب برای خوردن است.
نایب رئیس- آقای اشراقی بفرمایید.
اشراقی- این اصل راجع به ارتش موجود است که وظیفه او را تعیین می‏کنند، اگر این ارتش خوب نیست و به ارتشی بهتر از این نیاز داریم این باید بعداً بحث بشود و مثلًا آیه هم در صدر آن نوشته بشود.
نایب رئیس- آقای فارسی بفرمایید. (فارسی- مخالفم.) آقای کیاوش بفرمایید
کیاوش- به نظرم رسید که نوشتن پیشنهاد آقای غفوری «پس از تجهیز ارتش نوین» در این موقعیت انسجام فعلی ارتش را هم به هم می‏زند.
نایب رئیس- به هم می‏زند. آقای فاتحی بفرمایید. (فاتحی- بعد از کلمه استقلال، کلمه آزادی هم اضافه بشود.) آقای آیت بفرمایید. (آیت- من مخالف مشروط هستم.) آقای‏
</section>
<section type="page" number="1364">
ربانی شیرازی بفرمایید.
ربانی شیرازی- ا ین اصل جزو وظیفه ارتش چیز دیگری را نمی‏گوید و به منزله مدخلی است برای سایر اصول که مربوط به ارتش است و منافاتی با مسأله‏ای که آقای مشکینی گفتند ندارد اگر نباشد آن را هم بعد از این ذکر می‏کنند.
نایب رئیس- بلی، یک اصل هم و قبل از اینجا افتاد. (منتظری- اینها توضیح واضحات است.) آقای مکارم بفرمایید (مکارم شیرازی- اگر دفاعی لازم باشد بنده موافقم.) من لیست اسامی را بستم. (طاهری اصفهانی- این اصل صبح رأی آورد.) بلی شصت رأی هم آورد. آقای فارسی به عنوان مخالف صحبت می‏کنند و آقای مکارم به عنوان موافق، بفرمایید آقای فارسی.
فارسی- بسم الله الرحمن الرحیم. راجع این اصل من مخالف هستم ولی با مختصر تغییری می‏شود موافق شد. علت مخالفت این است که می‏گوید ارتش جمهوری اسلامی ایران، این کدام ارتش است که در عالم واقع پاسداری از نظام جمهوری اسلامی را به عهده دارد؟ در حالی که انقلاب ما از طریق شورش توده‏های مردم علیه همین نیروهای مسلح و همین ارتش بود و به پیروزی رسیدیم .... (همهمه و اعتراض شدید نمایندگان) (نمایندگان- اجازه ندهید علیه ارتش صحبت کنند.) این ارتش باید مثل همه ادارات تجدید بنا بشود.
دکتر شیبانی- همین ارتش بود که اسلحه را در دست مردم گذاشت.
فارسی- آن قسمتی از ارتش بود. (اعتراض شدید نمایندگان)
دکتر شیبانی- ایشان حق ندارد علیه ارتش حرف بزند، ارتش خدمت کرده است عده زیادی از بزرگان ارتش به خود من مراجعه کردند و گفتند علیه شاه قیام می‏کنیم، چرا این‏طور می‏کنید؟
فارسی- بلی آن بخش صالح ارتش است و در آن شکی نیست. (همهمه و اعتراض شدید نمایندگان)
نایب رئیس- آقایان بفرمایید خواهش می‏کنم سکوت و متانت را حفظ بفرمایید.
طاهری اصفهانی- خدا شاهد است بد منعکس می‏شود. اصلًا ایشان صبح تشریف نداشتند و نباید حرف بزنند.
فارسی- آن آقایی که موافق است می‏آید صحبت می‏کند و جواب می‏دهد. (همهمه نمایندگان- زنگ رئیس) فعلًا آقای مکارم به این سؤال جواب بدهند که منظور از ارتش، ارتش آینده است یا همین ارتش است که هست؟
پرورش- فرمانده کل قوای ارتش الان امام است. (همهمه شدید نمایندگان- زنگ رئیس)
صافی- بحث در مصداق بود یا کل ارتش جمهوری اسلامی؟
نایب رئیس- آن‏چه قدر مسلم است این است که در این جلسه ما اگر حرفی را هم که سوء تفاهم بیاورد، وقتی در جو آرام گفته شود و در جو آرام یک نفر دیگر در مقابل او دفاع کند و او را رد کند بهتر است و بعد برادران ارتشی که هوادار انقلاب و جمهوری اسلامی ایران هستند (یزدی- برومند) و در ماه‏های آخر انقلاب مخصوصاً به پیروزی این انقلاب کمک کردند و با درهم شکستن قدرت استبداد از درون راه را برای پیروزی با خونریزی کمتر هموار کردند، آنها متوجه می‏شوند که برادرمان آقای فارسی چه گفته و برادرمان آقای مکارم در پاسخ ایشان چه می‏گویند و هیچ سوء تفاهمی هم پیش نمی‏آید. الان برادرمان آقای فارسی در
</section>
<section type="page" number="1365">
میان هیجان دوستان نتوانستند مطلبشان را بگویند. ما روا نداریم که برادرهای ارتشی مطلب یک برادر را که بیش از خیلی از ماها به پادگان‏ها می‏روند و برای ارتشی‏ها صحبت می‏کنند بد قلقی کنند. ما روا نداریم که ایشان که اینجا یک مطلبی را برای توضیح می‏گویند و خودشان هم گفتند که با یک تغییر موافقند، به ایشان مجال ندهیم که چه می‏گویند و بعد جواب بدهیم. اگر مطلبشان صحیح بود می‏پذیرفتم، اگر از نظر ما مطلبشان غلط بود یکی از دوستان می‏آمد و رد می‏کرد. بنابراین عنایت بفرمایید که جو جلسه که خودش بیش از هر چیز سوء تفاهم می‏آورد آرام باشد و انتظار من و همه ملت این است که در جلسه امکان صحبت کوتاه و جواب کوتاه و روشنگری کوتاه باشد. آن حالت بیش از هر حالت دیگر متناسب با انقلاب ما، اسلام ما، تربیت اسلامی ما، جلسه ما، اخلاق اسلامی ما و نتیجه‏گیری بهتر از این همه زحماتی است که دوستان عزیز برعهده گرفتید، مسؤولیت‏هایتان را در شهرهایتان رها کردید آمدید اینجا و شب و روز زحمت می‏کشید، این است که خواهش می‏کنم دیگر چنین صحنه‏ای نداشته باشیم.
تهرانی- این‏طور که جلسه اداره می‏شود، اقتضا می‏کند که صبح بعضی‏ها نیایند و صحبت‏ها را نشنوند و آنجا بحث نشود و بعد بیایند در جلسه علنی وقت ما را بگیرند. شما رئیس مجلس هستید و برخلاف آیین‏نامه رفتار می‏کنید شما خودتان یک روز قرار گذاشتید (البته نوشته نیست) تنبیه آن کسی که صبح نیست، بعد از ظهر صحبت نکند. شما دستور بدهید که همه صبح حاضر بشوند، تا از کم و کیف گروه‏ها آگاه شوند.
دکتر آیت- این چه ربطی به صبح دارد؟
جوادی- یک حدیثی است از پیغمبر (ص) می‏خواهم بخوانم.
نایب رئیس- آقای جوادی حدیث را بخوانید.
جوادی- «لایقطع الله صلی الله علیه و آله و سلم کلام احد حتی یجوز فیقطعه بینهی او قیام». این جواب نبی اکرم بود که وسط سخن کسی حرف نمی‏زدند اگر گوینده خلاف می‏گفت از مجلس بیرون می‏رفت یا اعتراض می‏کرد. این سیره، سیره رسول اکرم بود.
هاشمی‏نژاد- ما تا حالا چنین سیره‏ای نداشتیم.
جوادی- اگر نداشتیم برخلاف شرع بود گوینده اگر خلاف کرد شنونده یا باید برخیزد یا اعتراض کند. این سیره نبی اکرم بود.
نایب رئیس- متشکرم. آقای طاهری گرگانی بفرمایید.
طاهری گرگانی- من به سهم خودم نسبت به وضعی که در مقابل صحبت‏های آقای فارسی در مجلس به وجود آمد اعتراض دارم چون خیلی از وزارت‏خانه‏های ما احتیاج به پاک‏سازی دارد، ولی چرا نمی‏گذارند. یک مرد دانشمندی که همه چیزش را در راه انقلاب گذاشته‏است، حرفش را بزند. فرضاً اشتباه هم کرد بعد آقای مکارم می‏آمد اشتباهش را مرتفع می‏کرد. (همهمه نمایندگان)
یزدی- با توجه به وضع ارتش، جو مخالفت در حال حاضر برای مملکت خطر دارد والا ایشان روی چشم ما و مورد احترام ما هستند.
طاهری گرگانی- من می‏دانم آقای یزدی، ولی حرف بعضی‏ها مغرضانه بود.
نایب رئیس- آقای یزدی توجه بفرمایید. (یکی از نمایندگان- به حدیثی که خوانده شد توجه بفرمایید.) آقای تهرانی عنایت بفرمایید راجع به تذکری که به من دادید، ولی ما
</section>
<section type="page" number="1366">
بعداً گفتیم فقط یک موافق و یک مخالف می‏تواند صحبت کند یعنی گفتیم بیش از این نباشد.
تهرانی- اخلاق اسلامی اقتضاء نمی‏کند وقت ما را بگیرد و به علت این‏که صبح‏ها نمی‏آیند ما مجبور باشیم تحمل تکرار مکررات را بکنیم.
نایب رئیس- اجازه بدهید، ما این را بعداً در خدمت آقای تهرانی و دوستان عزیز حل می‏کنیم .... آقای فارسی تشریف می‏آورند و اقلا مطلبشان را بیان می‏کنند چون این وضع به جای جلوگیری از سوء تفاهم، ایجاد کرد بنابراین ...
دکتر شیبانی- اجازه بدهید من تذکرم را بدهم بعد ایشان صحبت کنند.
نایب رئیس- بفرمایید آقای شیبانی.
دکتر شیبانی- آقای فارسی در جریان انقلاب در ایران نبودند، خود شما شاهدید که فرماندهان زیادی از ارتش به شما مراجعه کردند وگفتند که ما از داخل ارتش را متلاشی می‏کنیم و خود من شاهد بودم که افسران زیادی مراجعه کرده بودند که از ارتش فرار کرده بودند خود آقایان جریان لویزان را که می‏دانید اکثریت ارتش همراه بودند از آقای فارسی خواهش می‏کنیم که راجع به ارتش که در جریان مبارزه ما است چیزی نفرمایند، بلی ما ارتش شاهنشاهی را قبول نداریم ولی ارتش جمهوری اسلامی مورد قبول ماست.
حسینی هاشمی- (خطاب به دکتر شیبانی) نظم را شما به هم می‏زنید. در عین حال که یک فرد خبیر در امور نظامی می‏گوید یک موضوع را تذکر می‏دهم و رعایت کنید، شما به خاطر احساساتتان نمی‏گذارید توجه به نظر یک فرد خبیر بشود.
نایب رئیس- آقای حسینی و آقای دکتر شیبانی، بحث‏های این جوری را تمام کنید. آقای فارسی بفرمایید صحبت کنید.
کرمی- آقای بهشتی خواهش می‏کنم ... خواهش می‏کنم برای آرامش مجلس اجازه ندهید ایشان صحبت کنند.
فارسی- آقای کرمی سوء تفاهم شده باید برطرف شود.
نایب رئیس- آقای کرمی اجازه بدهید صحبتشان را بکنند اشکالی ندارد.
کیاوش- قبل از صحبت آقای فارسی من یک جمله بگویم. کتاب انقلاب اسلامی آقای فارسی یکی از بنیان‏گذاران انقلاب ایران بود که نوشته شد اما ...
نایب رئیس- اجازه بدهید آقای فارسی مطالبشان را بفرمایند.
فارسی- آقای کیاوش اجازه بفرمایید. بسم الله الرحمن الرحیم. برادران عزیز روی حسن نیت در دفاع افسران شرافتمند و درجه‏داران و سربازانی که به انقلاب پیوستند، بدون این‏که بگذارند من صحبتم را ولو یکی دو دقیقه ادامه بدهم، از روی دلسوزی اعتراض کردند. من به این اعتراض با تقدیر و تجلیل نگاه می‏کنم مخصوصاً آقای دکتر شیبانی که سرعت قضاوت دارند در دفاع از حق، و لازم شد اینجا توضیح بدهم برای ملت ایران و برادران ارتشی. من نه این‏که الان بخواهم این حرف را بزنم، بلکه آن روزهای اول انقلاب، چند روز از پیروزی انقلاب نگذشته بود در ورزشگاه تختی این حرف را زدم. آن روزی که بعضی از سازمان‏ها شعار انحلال ارتش را بالا می‏بردند من آن وقت آنجا گفتم که تا حالا تعریف جنگ و پیروزی این بود که یکی از طرفین، طرف دیگر را نابود کند. این تعریف مال مائوتسه تونگ بود که ناقص است. تعریف دیگر مال ژنرال بوفر است که می‏گوید یکی از طرفین جنگ طرف دیگر را یا نابود
</section>
<section type="page" number="1367">
می‏کند یا وادار به تسلیم. من گفتم که این تعریف دوم کامل‏تر است ولی ملت ایران شکل ثالثی از جنگ را عرضه کرد و آن این بود که نوانست نیروی مسلح دشمن را به خودش ملحق بکند و به وسیله پیوستن این ارتشی‏های میهن پرست که حتی در داخل گارد که مطمئن‏ترین واحد ارتش بود، این افراد به ملت پیوستند و ارتش را متلاشی کردند نه این‏که در یک برخورد مسلحانه کاملًا نیروی مسلح دشمن متلاشی بشود. ما به آدم‏ها و انسان‏ها و افسر و سرباز کار نداریم توده سرباز مسلماً با ملت است. درست است آقای شیبانی که من در خارج بودم ولی طرح تسلط بر قوه مجریه را من دادم و آن تئوری که هست همین است که توده‏های ارتش و حتی بخش بزرگی از افسران در وطن دوستی و ملت دوستی همطراز ما انقلابیون هستند. این قبل از انقلاب بوده است ولی این به معنای این نیست که ارتش و سازمان ارتش یک سازمان شاهنشاهی نبوده است.
هاشمی‏نژاد- پس شما در کیفیت سازمان ارتش صحبت دارید؟
فارسی- بله من دارم این را توضیح می‏دهم.
نایب رئیس- لطفاً هیچ کس تا صحبت تمام نشده صحبت نکند.
فارسی- بنابراین حرف ما روی سازمان ارتش است این درست است که یک انقلابی قدیمی بشود و بگوید که شاه خائن و امپریالیسم انگلیس و آمریکا یک ارتشی درست کردند به همان شکلی که رسول اکرم و خدا و انقلابیون می‏خواستند؟ ما می‏گوییم سازمان ارتش باید دگرگون شود و یکی از راه‏های دگرگونی آن تشکیل همین سپاه پاسداران انقلاب است، نیروی مسلحی که از انقلابیون وفادار به وجود آمده است. شما نگذاشتید من توضیح بدهم که اصلًا ارتش انقلابی چنان‏که پیامبر اکرم (ص) ساخت چگونه بود. اول ده سال و بیش از ده سال زحمت کشید انسان مجاهد تربیت کرد و بعد اسلحه به دستشان داد. ارتشی که ما به ارث بردیم به شکل دیگری به وجود آمده است، اول دستشان اسلحه داده و یک ایدئولوژی دیگر هم به آنها تبلیغ کرده‏اند و این‏طور سازمان داده‏اند و ما باید سیر بکنیم و به طرف آن ارتشی توحیدی همچنان که در تمام شؤون جامعه، اقتصاد، آموزش و پرورش، همه شؤون را باید تحول بدهیم، این را هم باید تحول بدهیم. شک نیست که ارتش در راه تحول قدم برداشته اما می‏خواهیم بگوییم در عالم واقع چه وقت می‏خواهیم این مسؤولیت را به ارتش بدهیم؟ این را باید مسلم کنیم. در این اصل باید مسلم بشود که وظیفه دفاع از انقلاب و نظام جمهوری را چه وقت می‏خواهیم به ارتش بدهیم؟ در عالم واقع آن زمان باید ارتش مثل سپاه پاسدار انقلاب در آن سطح رسیده باشد که این مسؤولیت به او واگذار بشود مسأله این است. متشکرم.
نایب رئیس- آقای مکارم بفرمایید. (نمایندگان- دیگر احتیاجی به سخنان موافق نیست.) شکر خدا، یعنی این اظهار نظر دوستان درباره این‏که احتیاجی به بیان آقای مکارم نیست در حقیقت تأیید همین نکته است که سخنان آقای فارسی برادر عزیز مبارزمان از همان آغاز سخنی بوده که می‏توانسته مورد تأیید همه قرار بگیرد و امیدوارم هیچ‏گونه ابهامی از برای شنوندگان و بینندگان به خصوص برادران ارتشی حامی انقلاب به وجود نیامده باشد.
هاشمی‏نژاد- خود سرکار توضیح بدهید که آقای فارسی وقتی که در خارج بودند آنجا علیه امپریالیسم و صهیونیسم مشغول مبارزه بودند.
نایب رئیس- من عرض کردم که برادرمان آقای فارسی از مبارزانی هستند که با قلم‏
</section>
<section type="page" number="1368">
و با اقدام و قدمشان همواره در طول سال‏های متمادی در مبارزه ملت ما علیه جور و ظلم و استبداد و الحاد کوشیده‏اند. بنابراین اصل را برای رأی‏گیری می‏خوانیم. آقای مکارم بفرمایید.
مکارم شیرازی- عرض بنده این است که ارتش مسلماً همان‏طوری که آقایان عکس العمل نشان دادند نمی‏خواست در مقابل انقلابیون بجنگند. اگر می‏خواست بجنگد وسایلی داشت که می‏توانست خیلی چیزها را درهم بکوبد، خود اینها در سربازخانه‏ها را باز کردند، اسلحه به خواهران و برادران خود دادند و در کنارشان هم جنگیدند و انقلاب هم پیروز شد و آقا که در پاریس بود من فراموش نمی‏کنم ایشان در اعلامیه‏ها می‏نوشتند که افسران به من نامه می‏نوشتند و از من دستور می‏خواستند. ایشان دروغ که نمی‏گفت بنابراین از همان موقع که در پاریس بودند زمینه را می‏چیدند. اما ایشان سؤال کردند آیا ارتش فعلی یا ارتشی که در آینده به وجود خواهد آمد؟ ارتش فعلی باید از نظر ایدئولوژی اسلامی سازمان بگیرد، باید به او تعلیمات داده بشود فرماندهان خائن هم کنار گذاشته شدند ایدئولوژی اسلامی هم که پیاده شد بقیه‏اش می‏شود یک ارتش جمهوری اسلامی، کم و کسری هم نخواهد داشت.
نایب رئیس- برادرمان آقای فارسی می‏گویندکه نوع سازماندهی هم به خواست خدا مطابق با ضوابط اسلامی باشد. اصل 118 را برای رأی‏گیری می‏خوانم:
اصل 118 (اصل یکصد و چهل و سوم)- ارتش جمهوری اسلامی ایران پاسداری از استقلال و تمامیت ارضی نظام جمهوری اسلامی کشور را برعهده دارد.
 (اخذ رأی به عمل آمد و نتیجه آن به شرح زیر اعلام شد.)
نایب رئیس- عده حاضر در جلسه شصت و سه نفر، شماره کل آراء شصت و سه رأی، موافق پنجاه و نه نفر، مخالف یک نفر، ممتنع سه نفر، بنابراین تصویب شد، تکبیر. (حضار سه مرتبه تکبیر گفتند.)
6- طرح و تصویب اصل 119 (اصل یکصد و چهل و هفتم)
نایب رئیس- اصل 119 مطرح است که قرائت می‏شود.
اصل 119- دولت باید در زمان صلح از افراد و تجهیزات فنی ارتش در کارهای امدادی و تولیدی و جهاد سازندگی با پرداخت دستمزد عادلانه به سربازان وظیفه استفاده کند در حدی که به آمادگی رزمی ارتش آسیبی وارد نیاید.
نایب رئیس- آقای منتظری بفرمایید.
منتظری- در مورد این «با پرداخت دستمزد عادلانه ...» باید بگویم که اگر بفهمانیم که بعد از آن‏که می‏خواهند آنها را بفرستند سراغ کارهای تولیدی و دستمزد بدهند بهتر است، والا اگر از روز اول سرباز بداند که حقوق می‏گیرید و تیراندازی باید یاد بگیرد، سعی می‏کند سراغ یک کاری برود که درآمد داشته باشد. اگر صلاح می‏دانید بنویسم «پس از آموزش نظامی» یک چنین چیزی باشد. منظورم این است که اگر این‏طور نباشد سربازان سعی می‏کنند بروند سراغ کاری که آموزش نظامی کمتری داشته باشد.
نایب رئیس- این شبیه چیزی است که در سپاه بهداشت و سپاه دانش عمل می‏شد. که دوره آموزشی را اول می‏دیدند بعداً به آن کارها فرستاده می‏شدند این معلوم است. آقای فوزی بفرمایید. (فوزی- من موافق هستم.) آقای کریمی بفرمایید.
</section>
<section type="page" number="1369">
کریمی- با اجازه آقایان بنده یک تذکری راجع به این اصل و اصل‏های بعدی می‏خواهم بدهم و آن این است آقایانی که اینجا تشریف دارندکه با شناخت مردم انتخاب شده‏اند و اینجا آمده‏اند طبق کدام آیین‏نامه حق شرکت در جلسه بعد از ظهر را دارند ولی حق رأی ندارند. اگر می‏فرمایید که حق رأی دارند همه هم قبول دارند. آیا این درست است که حق حرف زدن و بیان عقیده خودش را هم نداشته باشد و به جرم این‏که به علتی صبح در جلسه نبوده و بعد از ظهر حق نداشته باشد اظهار نظر کند؟ معنایش این است که حق حرف زدن ندارد. طبق کدام آیین‏نامه کسی که صبح نبوده بعد از ظهر حق حرف زدن ندارد؟
نایب رئیس- بنده خیال کردم که شما برای صحبت در محتوای اصل اجازه گرفته‏اید. سرکار کاش این مطلب را در یک جای مناسب می‏فرمودید. آقای خامنه‏ای بفرمایید.
خامنه‏ای- عرض من یکی این است که کلمه دولت را که به این اصل اضافه کرده‏ایداین اصل را بهتر نکرد برای این‏که مفهوم در زمان صلح از افراد و تجهیزات وظیفه‏ای بود که به ارتش داده می‏شد و این وظیفه را زیر نظارت فرماندهی با همکاری و به قصد همکاری با دولت در اختیار دولت می‏گذاشتند. این اضافه کردن کلمه دولت، دولت را مأمور این کار می‏کند و فرماندهی را در این مقدار شما تخصیص داده‏اید، برای این‏که متخصص چه قبل و چه در بعد اثر خودش را دارد بنابراین اضافه کردن کلمه دولت مشکلی حل نکرده. دیگر این‏که در مورد دستمزد برای سربازان باید بگویم زیرا قبلًا هم برای سرباز دستمزد خیلی کمی می‏دادند، این مطلب مقداری با آن اصلی که گفتیم از دو جا کسی حقوق نگیرد تعارض پیدا می‏کند.
نایب رئیس- آقای قرشی بفرمایید.
قرشی- این کلمه پرداخت دستمزد به سربازان در نظر درجه‏داران ممکن است یک نوع تبعیض بشود.
نایب رئیس- آنها حقوق بگیرند، اینها حقوق نمی‏گیرند. (قرشی- در مورد سربازان یک نوع مزدوری به نظر می‏آید مثل این‏که خوب نیست اگر این کار یعنی گرفتن حقوق در اختیار خود آنها بگذاریم یا یک مقدار حقوق سربازان را از حالا اضافه بکنند در عوض کاری که بعداً به آنها ارجاع می‏شود، من فکر می‏کنم این‏طور بهتر است.) آقای گلزاده غفوری بفرمایید.
گلزاده غفوری- همان‏طور که گفتند باید بگویم که در نظام آینده فکر می‏کنیم تمام مردم باید خودشان را سرباز بدانند و وظیفه دولت مجهز کردن تمام افراد است، به جای این‏که ما به سرباز بگوییم که بیاید کار کند و مزد بگیرد بهتر است کارگران و مردم دیگر را سرباز کنیم یعنی همه را مجهز کنید با یک فرمان هم در موارد لزوم همه بسیج می‏شوند. ما یک ارتش بیست، سی هزار نفری بسیار مجهز و مدرن تهیه می‏کنیم که دستمان بالا باشد و بقیه مردم همه سرباز باشند این دستمزد دادن یک شخصیت ناجوری پیش می‏آورد و در عمل هم با اشکال مواجه خواهیم شد.
نایب رئیس- آقای دکتر قائمی.
دکتر قائمی- همین مطلبی را که آقایان فرمودند من به صورت دیگری مطرح می‏کنیم و آن این است که هر فرد هموطن وظیفه دارد که برای مدت یک سال یا دو سال مجانی برای مملکتش کار کند. شما این مسأله مجانی را کشاندید به مسأله کار و کارگری، آن‏چه را هم‏
</section>
<section type="page" number="1370">
که قبلًا به سربازها می‏دادند دستمزد می‏دادند دستمزد نیست یک کمک خرج و یک پول توجیبی است که می‏دهند این را شما کشاندید به دستمزد عادلانه یعنی مسأله کار و کارگری و اینها، و به نظر من این اشتباه است.
نایب رئیس- آقای رحمانی.
رحمانی- این موضوع باید با تشخیص مجلس شورای ملی باشد بدون تصویب مجلس دولت این کار را نکنید. (دکتر آیت- اگر کسی مخالف باشد من موافق هستم.)
نایب رئیس- آقای موسوی اردبیلی بفرمایید.
موسوی اردبیلی- من خواستم نظر نمایندگان ستاد و وزارت دفاع ملی را که دیروز آمده بودند راجع به این اصول عرض کنم. این را آقایان مطالعه کردند و همه را تأیید فرمودند گفتند بسیار خوب و خیلی عالی است منتها پیشنهادات روی اصول دیگری هم داشتند. من بر طبق اجازه‏ای که مجلس و هیأت رئیسه مجلس داده بود گفتم فردا در آن جلسه بیایند و نظرات خودشان را بگویند و مجلس را در جریان بگذارند. در همین اصلی که الان مطرح است تنها نظرشان یک کلمه تولیدی بود که آنها فکر می‏کردند که اگر به مردم‏یاری تبدیل بشوند، به نظر آنها بهتر است. دیگر گفتند اگر این دستمزد عادلانه برای سرباز وظیفه در این اصل نباشد آنها می‏گفتند بهتر است، و ما با هم صحبت کردیم و من دلیل این‏که چرا این دستمزد را در این اصل گذاشتیم گفتم. آنها گفتند که اگر مجلس راهی پیدا کند این جمله در اینجا نباشد از نظر ما بهتر است.
نایب رئیس- بنده یک پیشنهادی دارم به دوستان و آن این است که این مسأله آقای موسوی اگر ما این قسمت را بخواهیم با یک جمله بیاوریم به هر کیفیتی که نگاه می‏کنیم می‏بینیم حق مطلب ادا نمی‏شود. اگر این قسمت را خذف کنیم و این را موکول کنیم به آینده چون در آینده مجلس باید برای هر یک از این اصول لایحه قانونی یا طرح قانونی به تصویب برساند این را موکول کنیم به مجلس شورای ملی که نمایندگان ملت در تهیه لایحه یا طرح مربوط به اجرای این اصل، آنجا وظیفه خودشان را انجام خواهند داد و حقوق سرباز را رعایت خواهند کرد. چون این جمله را به هر کیفیتی که بگذارید یک مفهوم نامطلوب ممکن است به وجود بیاورد. ولی بعداً که به صورت قانون در می‏آید و اطراف و جوانب آن مشروحاً بیان می‏شود آنجا از همه محاسن استفاده می‏شود و از همه سوء تفاهمات هم می‏شود دوری کرد. اگر بدون این جمله این اصل را بگذرانیم بهتر است.
کرمی- ما از وجه شرعی نمی‏توانیم سرباز وظیفه را اجباراً به کار ببریم بدون این‏که در برابر کاری مزدی باشد از ناحیه شرع ممنوع است. سرباز، سرباز است.
نایب رئیس- آقای عضدی بفرمایید.
عضدی- من معتقدم که دستمزد عادلانه حذف شود و به جای آن خدمات آموزش اضافه شود یعنی بنویسیم کارهای تولیدی، خدمات آموزشی.
نایب رئیس- آقای مکارم بفرمایید.
مکارم شیرازی- هفت نفر از دوستان پیشنهادی داده‏اند راجع به این‏که دستمزد حذف بشود و سرباز داوطلب جانشین آن بشود. (موسوی تبریزی- به اختیار خودش بگذاریم.)
نایب رئیس- آقای کیاوش.
</section>
<section type="page" number="1371">
کیاوش- بنویسم «دولت می‏تواند در زمان صلح از افراد و تجهیزات فنی ارتش در کارهای امدادی و تولیدی و جهاد سازندگی داوطلبانه کمک بگیرد.»
نایب رئیس- آقای رشیدیان بفرمایید. (رشیدیان- عرضی ندارم) خانم گرجی بفرمایید.
خانم گرجی- ما در اصل اشتباه کرده‏ایم. قرار بود از نیروهای ذخیره‏ای که آنجا هست استفاده بشود. در این اصل آمده است که از سربازان باید استفاده بشود و حال آن‏که سربازان وظیفه باید یک دوران کوتاه امور و فنون جنگی را تعلیم بگیرند و بیایند بیرون، از آن نیروهایی که برای روز مبادا هست باید استفاده بشود. این کاملًا کار برعکس شده است. (نایب رئیس این کار شامل افراد می‏شود.) وقتی ما گفتیم با دستمزد عادلانه به سربازان وظیفه پس این امر هم فقط شامل سربازان وظیفه می‏شود.
نایب رئیس- این‏طور فهمیده نمی‏شود. گفته می‏شود برای سربازان وظیفه اگر خواست اجرا بشود. آقای منتظری بفرمایید.
منتظری- خوب است برای دستمزد بنویسم «با عدل تحمیل بر سربازان وظیفه مگر به عنوان داوطلبی» چنین عبارتی نوشته شودکه خلاصه به آنها تحمیل نشود و خودشان اختیار داشته باشند.
دکتر بیت اوشانا- اگر قسمتی تولیدی به کلمه آبادانی تبدیل شود چون همه طرح‏ها در اختیار ارتش قرار می‏گیرد که اگر تجهیزاتی هم که به کار می‏برند کهنه بشود از آن محل تجهیزاتشان را نو بکنند و از همان محل هم دستمزدهایی که پیش‏بینی شده است پرداخت بشود. با این ترتیب مسأله پرداخت هم کم کم از بین می‏رود و اصلاح می‏شود.
نایب رئیس- پیشنهاد ایشان این است که این کلمه تولیدی تبدیل به عمرانی بشود. پیشنهاد آقای موسوی تبریزی را به رأی می‏گذاریم. آقای طاهری گرگانی بفرمایید.
طاهری گرگانی- موقعی که این اصل تنظیم می‏شد یک جهت عمده آن مسأله بودجه تفضیلی بود که باید به آن توجه بشود و با فرض این‏که ما و لایت فقیهی داریم که می‏تواند زیر این قوانین را امضاء بکند و به صورت قانونی و شرعی در آورد، هیچ اشکالی ندارد که بدون دستمزد باشد مگر در مواردی که آن سرباز یک وضع استثنایی داشته باشد از لحاظ بودجه و از بیت المال به او رسیدگی بشود، این مطلب دیگری است و در صدر اسلام همه آقایان می‏دانند سرباز کار خودش را می‏کرد و سربازی هم می‏کرد حتی بعضی اوقات از نظر مالی به ارتش اسلام کمک می‏کرد. به خاطر این‏که بتواند ارتش ما یک ارتش واقعی اسلامی باشد و حتی گاهی کمک مالی بکنند، به خاطر آن تنظیم شد و فکر می‏کنیم که احتیاجی به دستمزد نداشته باشد.
نایب رئیس- اگر موافقید به جای «با پرداخت دستمزد عادلانه به سرباز وظیفه» که دو تا نقد رویش بود بنویسیم «با رعایت کامل موازین عدل اقتصاد اسلامی» (یکی از نمایندگان- این کافی نیست.) یا بنویسیم عدل اسلامی. می‏نویسیم «با رعایت کامل موازین عدل اسلامی» که اگر واقعاً در مورد دستمزد یا اضافه کار یا چیز دیگر ایجاب می‏کند این را رعایت بکنند. آقای منتظری بفرمایید.
منتظری- این واقعیاتی که ما مشهودمان بوده است نباید آنها را انکار کنیم. اینها را ما دیده‏ایم ما سه سال و نیم در زندان بودیم و با همان ارتشی‏ها و سربازان محشور بودیم ما
</section>
<section type="page" number="1372">
دیدیم که این کادرهای حقوق بگیر نوعاً می‏رفتند و می‏خوابیدند یا مشغول روزنامه خواندن بودند و تمام کارها را به سربازان تحمیل می‏کردند و سرباز بیچاره ناچار بود این کار را بکند و اگر چنان‏چه در آینده این‏طور بشود البته یک عده ارتشی‏ها هستند که وظیفه‏شناس هستند و وظیفه خودشان را عمل می‏کنند می‏خواهند خدمت به مردم بکنند، اما ممکن است یک عده هم باشند مثلًا یک عده سرباز را می‏فرستند به یک کار امدادی و می‏دانند باید این کار را انجام بدهند. این کادر پرسنل حقوق بگیر کارها را به سربازان تحمیل می‏کنند، سربازان باید بیگاری بدهند و مفتی کار بکنند و آنها هم مشغول تفریح باشند. ما باید جلوی این کار را در آینده بگیریم باید یک طوری باشد که معلوم باشد سرباز وظیفه اصلی‏اش را انجام بدهد. سربازگیری برای این است که آماده باشند برای حفظ کشور از باب ایه «واعدوالهم ما استطعتم من قوه و من رباط الخیل ...» ما به همین دلیل می‏گوییم دولت می‏تواند سرباز بگیرد و ملت را آماده کند برای حفظ کشور اما این‏که یک سرباز بیچاره را ببرد در یک جا برای کارهای عمرانی به زور در صورتی که حقوق بگیران باید آن کار را انجام بدهند این صحیح نیست. این را باید یک طوری بنویسیم که جلوی یک چنین اجحافات گرفته شود که اگر در یک منطقه کشور یک کاری به عده‏ای ارتشی حقوق بگیر محول شد نتوانند از زیر بار وظیفه شانه خالی کنند. اگر بنویسیم بدون تحمیل بر سربازان مگر به عنوان داوطلب که خودشان بیایند بهتر است.
نایب رئیس- آقای ربانی شیرازی بفرمایید
ربانی شیرازی- پیشنهاد بنده را آقای منتظری فرمودند فقط خواستم بگویم که ما به جای افراد، کادر ثابت بنویسیم و آن جمله دستمزد به سربازان وظیفه را حذف کنیم.
هاشمی‏نژاد- من عرض می‏کنم که بنویسیم در جهاد سازندگی با حفظ آمادگی رزمی ازارتش مطلقاً استفاده کنند بعد اضافه کنیم در این باره از سربازان وظیفه از داوطلب استفاده کنند با توجه به این‏که در این تعداد داوطلب برای تأمین نیاز پیدا می‏شود.
نایب رئیس- من با دست برای یکایک این اصلاحات رأی می‏گیریم هر کدام که بیشتر رأی آورد با ورقه همان را رأی می‏گیریم. «یکی دولت باید در زمان صلح از افراد و تجهیزات فنی ارتش در کارهای امدادی، آموزشی عمرانی و جهاد سازندگی استفاده کند، در حدی که به آمادگی رزمی ارتش آسیبی وارد نیاید. این امر در مورد سربازان وظیفه فقط درباره داوطلبان اجرا می‏شود.» موافقین با این اصل دست بلند کنند. چهل و شش رأی موفق داشت. حالا به ترتیب دیگر «دولت باید در زمان صلح از افراد و تجهیزات فنی ارتش در کارهای امدادی، آموزشی، عمرانی و جهاد سازندگی با رعایت کامل موازین عدل اسلامی استفاده کنددر حدی که به آمادگی رزمی ارتش آسیب وارد نیاید» موافقین با این اصل دست بلند کنند. این دومی چهل و هشت رأی موافق آورد پس همین دومی را به رأی با ورق می‏گذاریم. آقای قائمی بفرمایید.
دکتر قائمی- روز پنجشنبه بود که راجع به مسأله عمرانی بحث شد و بعد برای این‏که یک کلمه‏ای بگذاریم که هم کلمه عمرانی را شامل بشود و هم خدمات را، این کلمه امدادی را گذاشته ولی کلمه تولیدی را مخصوصاً پیشنهاد کردیم که ارتش تنها مصرف‏کننده نباشد یک چیزهایی را بتواند تولید کند، شما چرا حذف کردید؟
نایب رئیس- بسیار خوب کلمه تولیدی را هم اضافه می‏کنیم. یک بار دیگر اصل را
</section>
<section type="page" number="1373">
برای رأی‏گیری می‏خوانم عنایت بفرمایید.
یزدی- عمرانی اشکالش این است که با آموزش قابل جمع نیست.
فاتحی- من می‏خواهم صحبت کنم و اجازه گرفته‏ام به عنوان مخالف صحبت کنم.
نایب رئیس- آقای فاتحی بفرمایید صحبت کنید.
فاتحی- بسم الله الرحمن الرحیم. مسائلی که در اینجا بحث می‏شود نباید سرسری گرفته شود زیرا استقلال و امنیت و تمام مزایای یک کشور بستگی به یک ارتش نیرومندی دارد و قرآن هم این دستور را از همان روز اول به ما داده است. بالاترین دستورها «واعدوالهم مااستطعتم من قوه ومن رباط ااخیل» است، یعنی در آن زمان قرآن به ما دستور داده که آخرین سیستم نظامی بهره‏مند شده و در فنون نظامی وارد شویم. اگر بخواهید سیادت اسلام را جهانی کنید باید از یک ارتش نیرومند مطابق شرایط روز استفاده کنید. در آن زمان ارتش ساده بود و همان‏طور که بعضی از برادران گفتند یک شمشیر و یک رباط الخیل بود و همه می‏توانستند سرباز باشند، اما در دنیای امروز یاد گرفتن فنون نظامی که این همه پیچیده است مانند به کار بردن موشک‏ها و هماپیماها و اختراعات جدیدی که روز به روز ساخته می‏شود احتیاج به آموختن دارد ولی اگر ما فنون نظامی روز را به کار نبریم و بیاییم افراد ارتش را علاوه بر وظیفه مرزداری که باید از مرزهای کشور اسلامی دفاع کنند و به فنون نظامی روز وارد شوند و بدانند و یاد بگیرند، به جهاد سازندگی و یا در امور امدادی ببریم صحیحی نیست. البته استثنائاً در مواقغ زلزله و سیل و حوادث طبیعی که یک وقتی اتفاق می‏افتد، آنها و همه اجتماع به طور داوطلب اعم از زن و مرد هیچ وقت کناره‏گیری نمی‏کنند و کمک می‏کنند، اما در این اصل گفته‏ایم «دولت باید»، این کلمه «باید» از کجا است؟ اگر مشاهده می‏کنید که در میان آنها افرادی بیکار می‏گردند، این علتش این است که ما نخواستیم افراد ارتشمان را به یاد گرفتن تعلیمات نظامی بگماریم. هنگامی که وقتشان برای تعلیم صرف شد دیگر وقتی برای آنها نمی‏ماند. ما باید افسران و سربازانمان را مجهز کنیم تا بتوانیم این استقلال و جمهوری اسلامیمان را حفظ کنیم و همین‏طور سرسری مثل زمان سابق نیست که شمشیرش را به دست بگیرد و این برخلاف قرآن است زیرا قرآن می‏گوید شما باید با اسلحه روز به جنگ دشمن بروید، و دعا هم لازم است بنابراین باید علم به کار بردن اسلحه‏های مدرن را آموخت و پرداختن به وظیفه سنگین و امور امدادی و جهاد سازندگی و سایر بازسازی کشور به ارتش مربوط نیست. آنها را ملزم کنید که در فنون نظامی خودشان تقویت شوند و این کلمه «باید» را که شما آورده‏اید به نظر من صد درصد صحیح نیست، البته وقتی می‏گفتند به طور داوطلب عیبی ندارد، چون اگر یک وقت یک اتفاقی افتاد و سیلی آمد، خودشان با میل و رغبت کمک می‏کنند نه به طور اجبار بگوییم باید که دولت موظف باشد اینها را بیاورد، و وانگهی اینها همیشه باید آماده باشند زیرا دشمن همیشه مراقب ما است که چه موقع ما بیکار هستیم که همان موقع حمله کند. مثلًا ارتش الان مشغول جهاد سازندگی در فلان ده است اگر از مرز حمله کردند ما در اینجا بگوییم ارتش ما مشغول امداد و مشغول جهاد سازندگی است. چه کسی می‏خواهد از مرز کشور دفاع کند؟
نایب رئیس- بسیار خوب آقای خزعلی بفرمایید.
خزعلی- ایشان سطر آخر را مطالعه نکرده‏اند زیرا در سطر آخر نوشته شده است «در حدی که به آمادگی رزمی ارتش آسیب وارد نیاید» دوم این‏که اظهار نظری را که جناب آقای موسوی‏
</section>
<section type="page" number="1374">
اردبیلی از متخصصین بیان کردند نادیده گرفته‏اند و ما نمی‏توانیم نظر متخصصین را در نظر نگیریم.
نایب رئیس- آقای مکارم بفرمایید.
مکارم شیرازی- این بحث که آقای فاتحی کردند از وسائل ارتباط جمعی پخش می‏شود ولی آن حرف‏هایی که ما در جلسه مشترک زدیم و برای ما واضح است ... (نایب رئیس- من توضیح می‏دهم.) شما به قدر کافی توضیح بدهید.
نایب رئیس- عرض می‏کنم، دوستان می‏دانند و مردم ما هم باید بدانند که اولًا درباره این اصل به طور مفصل بحث شده. ثانیاً با ارتشیان محترم و دوستان مختلف تبادل نظر داشته‏ایم و برادران ارتشی به بسیاری از ما این پیشنهاد را داده‏اند و برادرمان آقای موسوی اردبیلی هم دیروز قرار گذاشتند که این اصول را به متخصصین ارتش نشان بدهند و امروز در این جلسه قبلًا نظر آنها را بازگو کردند، این است که این تعبیر برادرمان آقای فاتحی که از این اصول سرسری نگذریم یک تعبیری بود که در خور کار این مجلس نبود. اصل 119 را برای رأی‏گیری قرائت می‏کنم.
سبحانی- مطلبی است که ارتشیان فرستاده‏اند که من برای جناب‏عالی فرستادم لطفاً قرائت بفرمایید.
نایب رئیس- اصل 119 قرائت می‏شود:
اصل 119 (اصل یکصد و جهل و هفتم)- دولت باید در زمان صلح از افراد و تجهیزات فنی ارتش در کارهای امدادی و آموزشی و تولید و جهاد سازندگی با رعایت کامل موازین عدل اسلامی استفاده کند در حدی که به آمادگی رزمی ارتشی آسیب وارد نیاید.
 (اخذ رأی به عمل امد و نتیجه به شرح زیر اعلام شد.)
نایب رئیس- نتیجه رأی‏گیری، عده حاضر در هنگام اخذ رأی شصت و شش نفر، شماره کل آراء شصت و شش رأی، موافق پنجاه و شش نفر، مخالف دو نفر، ممتنع هشت نفر، بنابراین تصویب شد، تکبیر (حضار سه مرتبه تکبیر گفتند).
امیدوارم این اصل یکی از پایه‏های ملی بودن ارتش و وابستگی صمیمانه‏اش با ملت باشد. پیشنهادی که برادرمان آقای سبحانی فرستاد چون در موقع رأی‏گیری فرستادند من الان قرائت می‏کنم: «ارتش برای مقابله با دشمنان کشور اسلامی، آموزش دادن، امور عام المنفعه، جهاد سازندگی و تبلیغات می‏باشد.» این پیشنهاد خود ارتشیان است و خودشان این وظایف را برای ارتش تعیین کرده‏اند. آقای کیاوش بفرمایید.
کیاوش- قبل از این‏که اصل بعدی خوانده شود من یک پیشنهاد دارم در این اصل صحبت از دستمزد عادلانه شده بود که خوب شد که حذف شد، ولی این به خاطر این بود که استثماری در ارتش وجود نداشته باشد. من پیشنهاد می‏کنم اگر موافقت بفرمایید این اصل قبل از اصل بعدی اضافه شود که «هر نوع استفاده خصوصی از افراد ارتش به صورت گماشته و غیره و تجهیزات ارتش ممنوع است ...».
نایب رئیس- این پیشنهاد را لطفاً فردا صبح به جلسه مشترک بدهید تا رویش مشورت شود زیرا عددها قابل تغییر است.
</section>
<section type="page" number="1375">
7- طرح تصویب اصل 120 (اصل یکصدو چهل و پنجم)
نایب رئیس- اصل 120 مطرح است که قرائت می‏شود.
اصل 120 (اصل یکصد و چهل و پنجم)- هیچ فرد خارجی به عضویت در ارتش و ارتش نیروی انتظامی کشور پذیرفته تمی‏شود.
نایب رئیس- نظری نیست؟ (نمایندگان- رأی بگیرید) لطفاً رأی بگیرید.
 (اخذ رأی به عمل آمد و نتیجه آن به شرح زیر اعلام شد)
نایب رئیس- عده حاضر در جلسه هنگام اخذ رأی شصت و چهار نفر، شماره کل آراء شصت و پنج رأی که یک رأی اضافی به وسیله آقای دکتر اوشانا ریخته شده است، ولی چون بعد از اعلام رأی به داخل جلسه آمده‏اند یک رأی خارج کردند والا آراء درست ریخته شده است، موافق شصت و سه نفر، مخالف هیچ، ممتنع یک نفر بنابراین تصویب شد، تکبیر (حضار سه مرتبه تکبیر گفتند).
8- طرح و تصویب اصل 121 (اصل یکصد و چهل و ششم)
نایب رئیس- اصل 121 مطرح است که قرائت می‏شود.
اصل 121- استقرار هر گونه پایگاه نظامی خارجی، هر چند به عنوان استفاده‏های صلح‏آمیز در ایران ممنوع است.
نایب رئیس- آقای بنی صدر بفرمایید.
بنی صدر- اگر ما خواستیم به فلسطینی‏ها در ایران پایگاه بدهیم نمی‏توانیم؟
 (نایب رئیس- پایگاه می‏خواهید بدهید؟) می‏خواهیم در ایران تعلیمات نظامی ببینند. آیا بدهیم یا ندهیم؟ (همهمه نمایندگان)
نایب رئیس- آقای بنی صدر گویا نظر دوستان این است که کمکمان به برادران فلسطینی و برادران مبارز دیگر می‏توانیم به شکل‏های دیگر بکنیم. (یکی از نمایندگان- ما آنها را خارجی نمی‏دانیم.)
بنی صدر- بنابراین باید بگوییم چون ما امت اسلامی هستیم آنها مشمول این حکم نمی‏شوند، یعنی باید یک چیزی باشد.
نایب رئیس- باید یک فکری کنیم که برادران مسلمان را خارجی ندانیم.
مکارم شیرازی- استثناء نمی‏شود والا اصل کم ارزش می‏شود.
نایب رئیس- بلی استثناء نمی‏کنیم ولی در اصول بعد باید یک فکری نسبت به خیلی از مسائل روابط اسلامیمان بکنیم که این جنبه را نداشته باشد. بنابراین اجازه بفرمایید اصل 121 را برای رأی‏گیری بخوانیم:
اصل 121 (اصل یکصد و چهل و ششم)- استقرار هر گونه پایگاه نظامی خارجی، هر چند به عنوان استفاده‏های صلح‏آمیز در ایران ممنوع است.
 (اخذ رأی به عمل آمده و نتیجه آن به شرح زیر اعلام شد).
نایب رئیس- نتیجه رأی‏گیری عده حاضر در جلسه هنگام اخذ رأی شصت و پنج رأی، شماره کل آراء شصت و پنج رأی، موافق شصت و چهار نفر، ممتنع یک نفر، بنابراین تصویب‏
</section>
<section type="page" number="1376">
شد، تکبیر (حضار سه مرتبه تکبیر گفتند.)
9- طرح تصویب اصل 124 (اصل یکصد و چهل و نهم)
نایب رئیس- اجازه بدهید چون وقت کم است اصل 124 را که می‏دانیم بحثی ندارد و رو به راه‏تر است مطرح کنیم و اصل 122 برای فردا بماند. اصل 124 را قرائت می‏کنیم.
اصل 124 (اصل یکصد و چهل و نهم)- ترفیع درجه نظامیان و سلب آن به موجب قانون است‏
نایب رئیس- نظری نیست؟ (نمایندگان- رأی بگیرید) لطفاً رأی بگیرید.
 (اخذ رأی به عمل آمد، عده حاضر در هنگام اخذ رأی شصت و چهار نفر، شماره کل آراء شصت و چهار رأی، موافق شصت و چهار رأی، بنابراین یک اصل دیگر به اتفاق آراء تصویب شد، تکبیر (حار سه مرتبه تکبیر گفتند.)
10- پایان جلسه‏
نایب رئیس- با اجازه دوستان جلسه را ختم می‏کنم. جلسه ختم می‏شود، جلسه آینده فردا بعد از ظهر خواهد بود.
 (جلسه ساعت هفده و چهل و پنج دقیقه پایان یافت)
نایب رئیس مجلس بررسی نهائی قانون اساسی- دکتر سید محمد حسینی بهشتی‏
</section>
</section>